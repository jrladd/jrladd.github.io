---
layout: default
---
 
MUSARUM Anglicanarum ANALECTA: SIVE, Poemata quaedam melioris notae, seu hactenus Inedita, seu sparsim Edita, in unum Volumen congesta.

OXON. E Theatro Sheldoniano, Impensis Joh. Crosley, & Sam. Smith, Bibliopol. Lond. M. DC. XCII.

Imprimatur, JONATH. EDWARDS Vice-Can. Oxon.

Aug. 26. 1691.

# Ad LECTOREM.

CUm in medium ubique afferantur selectiores Italorum Scotorumque Musae, & apud caeteras, pene quotquot sunt, Europae gentes, Suas pariter edendi, mos obtinuit: Hâc te, Lector benevole, Anglia donat Anthologia, ne ipsam a Literato etiam Orbe penitus divisam putes.

Qua super paucis monendus es. Primum placuit, ut loca, si quae subinde essent obscuriora, Notis illustrarentur. Istud autem animi consilium mutatum iri non aegre feres. Quippe qui, iis omnibus quibus nostrorum & retrò paululum temporum Annales vel parum innotuerint, Nimium istuc & supervacaneum essemus facturi; caeterum eorum captui quibus omnino erant ignoti, vix ac ne vix Satis.

Quod ad Collectionem attinet, pauca admodum, uti speramus, hic irrepserunt, quae non inter praestantissima Nostratium Poetarum carmina jure merito annumerentur: Et quae non accuratissimis Veterum Poematis proximum (licet procul) locum obtineant. Mereantur tecum aliquam gratiam Alia (cujusmodi sunt non pauca) quae Nova prorsus, Alia, quae licet olim typis excusa sint, Rarissima tandem in manibus teruntur.

Quin tu, quisquis es, Lector Cantabrigiensis, levius indignabere, quod paucula quaedam jure vel injuria inserantur, quam quod multa (quippe  quorum nulla apud nos facta erat copia) quam accuratissima hic desiderentur. Itaque in votis est, ut quod nobis non licuit, Teipsum asseras & vindices. Sin id tibi non operae pretium videbitur, grates merebere, si quae luce digniora aestimantur, ad Bibliopolam nostrum transmiseris, ut a Nobis in sequentibus voluminibus praestetur.

Quod si denique Catachresin sonet vel ipse Libri Titulus, dum Raphaelis Thorii, in transinarinis nati, carmen Musis Anglicanis ascriptum videas; id nobis eo lubentius ignoscendum putes, tum quia ab infantulo hic enutritus vixit scripsitque, (& cuicunque telluri Originem, Angliae certe Poesin debet) tum quia ejus carmen quod a Plurimis in deliciis ponitur, nec Tibi prorsus injucundum fore consido. Sin Peregrinum cogites, Hospitii & Amicitiae jure, apud Anglos semper sancto, fruatur.

# TABULA Indicans Lemmata unà cum Paginis Autorumque Nominibus, quorum nonnulla suis locis desiderantur.

* HEroes Britannici, Fr. Herbert, Armig. ex Aede Christi. Pag. 1.

* Bellositum, sive de Regione Oxonium circumjacente, Caroli Finch Baronis de Daventriae Filius, ex Aede Christi. p. 7.

* Mensa Lubrica, Anglice Shovel-Board, Tho. Masters, Nov. Coll. p. 17.

* In Libellum viri clarissimi Tho. Hobbii, de Natura Hominis, Rad. Bathurst, A.M. Coll. Trin. Oxon. Soc. p. 20.

* Gratulatio Pacis cum Foederato Belgio Stabilitae Cromwello Protectore, R.B. A. M. p. 22.

* In Serenissimum Regem Carolum II. Britanniae suae restitutum 1660, Rad. Bathurst, M. D. Trin. Coll. p. 24.

* In Obitum Celsissimi Principis Henrici Ducis Glocestrensis 1660. Rad. Bathurst, M. D. Coll. Trin. Soc. p. 27.

* Gratulatio ob auspicatissimum Sereniss. Principis Catharinae Lusitanae Regi Carolo II. desponsatae in Angliam appulsum 1663. Rad. Bathurst, M.D. Coll. Trin. Oxon. Soc. p. 33.

* Transactio Philosophica: sive, Metamorphosis Atomistae in Muscam, Nichol. L' Estrange Baronnett. Aed. Christ. p. 41.

* In Diatribas Medico-Philosophicas de Fermentatione & Febribus, Phil. Fell, Med. Stud. Oxon. p. 48.

* Tho. Willis M. D. in Cerebri Anatomen carmen, Phil. Fell, A. M. Col. Omn. An. Oxon. Soc. p. 51.

* In Obitum celsissimi Principis Henrici Ducis Glocest. Phil. Fell, A. M. p. 54.

* Gratulatio ob auspicatiss. Sereniss. Principis Catharinae Lusitanae R. Carolo II. desponsatae in Angliam appulsum 1663 Phil. Fell. A. M. Omn. Anim. Coll. p. 57.

* In Obitum invictissimi Herois Georgii Ducis Albemarliae, Phil. Fell, S. T. B. Omn. Anim. Soc. p. 61.

* Soteria Ormondiana, T. Brown, ex Aede Christi. p. 71.

* In Artem Volandi, Fr. Harding, A. M. Coll. Div. Joh. Bapt. Soc. p. 77.

* Epulae Pseudo-Protestantium interdictae, Ric. Dyton, Coll. D. Joh. B. Com. Gen. p. 82.

* Conventicula dissipata, Jac. Newton, Arm. Coll. Trin. Oxon. Soc. Commens. p. 86.

* In Schedulam Monitoriam de novae Febris ingressu Tho. Sydenham, M. D. Ed. Hannes, A. M. ex Aede Christ. p. 90.

* Dioptrices Laus, Nich. Hobart, Arm. Coll.  Trin. Oxon. p. 94.

* Carmen Pindaricum in Theatrum Sheldonianum, Corb. Owen, ex Aede Christi. p. 99.

* Piscatio, ad Gilb. Archiepisc. Cant. Sim. Ford, D. D. p. 129.

* Carmen de Circuitu Sanguinis à Guliel. Harvaeo Anglo primum invento, Rob. Grovius, A. M. Cantabrig. p. 144.

* Cursus Novi Fori, Honoratiss. Leopoldus Gulielmus Finch, ex Aede Christi. p. 165.

* In Adventum Regis Oxon 1681. Honoratiss. Geo. Compton, ex Aede Chr. p. 172.

* Maurus Advena, Honoratiss. H. Mordent, ex Aede Christi. p. 177.

* In Obitum Illustriss. Princ. Henrici Reg. Jacobi I. Filii Natu Maximi, Hen. Wickham, Col. Reg. Catabrig. p. 182.

* In Obitum Augustissimi Desideratissimi Regis Caroli II. Joh. Whitfeld, Col. Mert. Soc. p. 189.

* Gulielmus Tertius, Joh. Whitfeld, A. M. Coll. Mert. Soc. p. 194.

* Carmen Pastorale in Obitum Augustiss. R. Caroli II. Joh. Norris, A. M. Omn. Anim. Soc. p. 206.

* In immane illud Caroli I. Regis Parricidium,  cum ejusdem Indigitatione, Jac. Windett, M. D. Colleg. Med. Lond. Soc. & Coll. Reginalis Cantabrig. p. 211.

* Auctio Davisiana, Arth. Keye, Arm. Waller Bacon, Arm. Ed. Stradling, Arm. Geo. Dixon, Arm. Christoph. Codrington, Arm. Gul. Woodward, Arm. ex Aede Christi. p. 221.

* De Paeto, sive Tabaco, Raph. Thorius, M. D. Londinens. p. 245.

* Clariss. D. Paulo Herman M. D. Prof. Botanices Lugduni Batavorum, Hortique Praefecto; ex India reverso, Ed. Hannes, A. M. ex Aede Christ. Oxon. & Acad. P. P. Chymiae. p. 282.

# Errata haec sunt graviora caeteris veniam des.

P. 20. l. 7. proprius lege propius. P. 42. l. 8. sudavit lege sudabit. P. 85. l. 23. ganeos lege ganeis. P. 88. l. 11. vanis lege variis. P. 129. l. 2. toro lege torto. P. 131. l. ult. lege fabellis, Iudisque. P. 134. l. 16. et lege ut. P. 136. l. 13. late lege tale. P. 138. l. 22. cervix lege pernix. P. 169. l. 1. loca lege lora. P. 170. l. 11. fatur lege affatur. P. 252. l. 4. proclis lege poc'lis. P. 284. l. 13. incondunt lege incendunt. P. 285. l. 22. sungit lege punhit. Id. l. 24. sandiculator lege pandiculator. P. 294. l. 10. lege vel ausae.

# MUSAE ANGLICANAE.

## Heroes Britannici.
QUem laude dignum, Calliope, VirumOrnare gestis? quem tibi barbitoHeroa sumes, quem canorisDiva Deum resonare chordis?Vester, Britannorum impavidum genus,En vester ibo per juga CynthioDilecta, Cirrhaeosque collesAoniae novus hospes undae.Se pandit ingens area—Seu libensEquosque currusque Arviragi sequar,Neronianos seu furoresUlta, vocet Boadica Musam.Iô Triumphe! plausibus aetheraAccende gaudens Albion, & TuoGratare Constantino, utriqueGrande decus, columenque mundoEnixa Prolem: Vindice quo, fidesMoestum tenebris exeruit caput,Et regiae intertexta lauroCrux domitum viguit per Orbem.Nec Te silebo, Castalidum parensAlfrede, turbae Nomen amabileSemper togatae, dum vigebitSaxonicis Oxoniam. Rhidychen enim Antiquis Britannis idem sonuit ac apud nos hodie Ox-ford. Rhedycina muris.Extrema Dani funera conspicor,Taboque Pulvinaria CimbricoManantia, & caesum maritaeColla super trepidare sponsum.Victoriae ingens foemineae decus!O parta multo sanguine gloria!O grata libertas, & externiAlbion impatiens Tyranni!Arthurus ut me praecipitem rapit!Circum sedentûm non superabiliStipatus Heroum coronâ, &Armigero metuendus Orbe!Quali frementem turbine CappadoxUrget Draconem! Quantus in arduamAssurgit hastam! Quo supiniEnse ferit spatia ampla dorsi!Agnosco Sponsae virgineos metus,Et mista fusis gaudia lacrymis;Suspirat, & sospes peremptiOra pavet, rabiemque monstri.Hic clarus armis: Sed Pietas tibiEdvarde, laudi est, & medicae manus:Seraeque derivata proliVis tumidis inimica strumis.Me major Ordo; majus opus vocat.Fallorne? squallentem an video ThetinArdere flammis, & receptumAngliacis Gulielmum arenisIgni phaselos tradere inutiles?Nunc & revulsas montibus obviasErrare sylvas, CantiumqueArmorico dare jura Regi?Adjecta regnis sceptra Britannieis,Fortesque magni Strongbovii manus,Victamque Iernam Fama gaudetPerpetuis memorare fastis.Tantis Juventus orta parentibusCruore tinxit Lilia Gallico:En rapta vexilla, & jacentesCressiaci super arva campiFrancorum acervos! O utinam suisSic semper oris arceat horridumAnglus Gradivum, nec cruentiIn Britonas ruerent Britanni!Quis dicat, aequo quis lituo RosasDepraeliantes, regnaque mutuoCollisa ferro, & dissidentesLancatriae, Eboracique motus.Henrice, salve: Tu medius trucesUtrinque nectis connubio domos,Dulcesque Mavorti catenasInjicis, Idaliamque ceston.O digna tali progenies toro,Quae frangat acres Pontisici minas,Papamque cervici fatigataeExcutiat male contumacem!Huic grata totos, ô mea Pieri,Intende nervos; Tuque Aedes Christi quae Fundatorem habuit Hen. VIII. Domus meaeNutrix juventae, ter potentemTer fidibus celebra Patronum.Hic siste cursum, Musa— Sed abripitElisa victrix; Flandria seu vocet,Seu classis Hispanae tyrannus,Exitii pretiosus emptor.Cernas Hoardum transtra per & sorosLatè ruinam spargere fervidum,Dracumque Ralaeumque, & acremFrobiserum, intrepidumque lethiGreenvillum, Iberis navibus impigrosMiscere fulmen, Nunc mare naufragasHausisse puppes, nunc adustasAmbiguo periisse fato!Insanientûm murmura civiumMartemque feralem, & populi minas,Et decoloratas cruoreAngliaco galeas, & armaNondum expiatis ebria cladibusMando tenebris. O Carole! ô gravisFortuna regnantûm! BritannaeO decus▪ Opprobiumque gentis!Quas saeva Patri discidit AtroposAddat reverso Carolidae dies,Annisque Tithoni rependatDura sugae mala, dura belli.Quo Te, Albemarli, pectine concinam!Tu spem reducis mentibus anxiis;Natumque, in hoc Victor, redonasDiis patriis, Britonumque coelo.Ille, ille fidens Saxonidum genus,Faetamque crebris seditionibusThulen, & Hibernos ferocesImperio regit unus aequo.Hunc Nauta supplex, Hunc maris ArbitrumSummissa adorat carbasus: Hunc colitQuicunque Germanum lacessitHesperiâ pelagus carinâ.Hinc inde parent aequora Carolo;Quo Te minorem dum geris, imperasJacobe, sortitus tridentisAequorei socios honores.Sic Pulchra Ledae progenies salumJuncto protervum Numine temperat;Sic nubium expers AfriciqueSidereos colit Unda fratres.
## Oxonium ab amoeno situ antiquis authoribus sic dict. BELLOSITUM: SIVE De Regione OXONIUM Circumjacente.
PHoebe, sequor quocunque vocas, jam plena furoriVela dari mens gestit, & imo pectore totumFerre Deum, Delphosque tuos. Mihi numen amicumJam licet & faciles sperare in vota CamoenasAnnua facturo dilectae justa ParentiOxonio, sedes Musis ubi fata quietas,Immotasque coli per saecula longa dedere.Vos quoque faelices animae, simulachra piorumFuncta Poëtarum, Elysiâ qui valle receptiAntiquos meliori iteratis carmine cantus;Siqua subit veterum compôstis cura laborum,Nec pereunt ingrata vacantibus otia, dignosInspirate animos, genioque accendite vestro.Qualem Pieriâ spirant meditata sub umbrâCarmina, vel qualis saepe est considere visusIn lucis, Redycina tuis, cum laeta canentesCingit, amans vatum, Laurus; Phoebique sacerdosExcutit insolitos divinâ mente furores.Fgeria optasset similes sibi Diva recessus,Cum Romana pio dictaret sacra marito,Aeternamque novis fundaret legibus urbem.Nec te, perpetuae custos malefida favillae,Ilia, quam Tybris madidis· amplectitur ulnis,Quamvis Tybrin amas, & toto gurgite mersa,Caeruleos, laesi memor ignis, proluis artus,Ascriptam nymphis tulit Iside gratior amnis,Iside, quae curvos Maeandri imitata meatus,Lascivis ludit gyris, cursuque perenniVolvitur, & notis uda imprimit oscula ripis.Nullae in fronte minae, nec formidabile lumen:Par vitro color est, nec enim tam laeve relucetIn thalamis speculum, quo formae conscia virgoComponit vultum; quoties spectabilis arte,Regali specie miseros accendit amantes.Ast ubi collectos gravidis ex nubibus imbresConcipit, & pleno praeceps exuberat alveo,In prata expatiatur ovans, laetaeque relictâSurgunt, & pingui rorant uligine glebae.Sic cum laxatis excurrit Nilus habenisImpatiens riparum, & siccis incubat arvis,Mox induta novo tellus Aegyptia cultuRidet, & authorem testatur fertilis annus.Nec, Cherwelle, tuos mea Musa tacebit amores,Quem divortia longa, & inextricabilis errorPer varias rapit ambages, & in Iside perdit.Hìc aliquis vates vacuâ resupinus in umbrâ(Quam densae praebent salices, & cana salicta)Fluminis Alphëi veteres ex ordine flammasNarrat, & indefessa tuos, Arethusa, labores;Dum cursum acriùs urget, & incandescit eundo,Donec miscet aquas, junctisque amplexibus haeret.Jamque ubi committunt fluctus Cherwellus & Isis,Utroque irrigua, & laetis cincta undique ripis,Bellositi se longe ostentant moenia, pulchroConspicienda situ: non illic nubilus aërSpirat, & insecto spargit contagia coelo;Sed puri lucent soles, radiisque vaporesEliciunt nocuos, pestisque alimenta futurae.Non hic morborum facies diversa, medentesIncertos ludit perdendi mille figuris;Nec properata venit, solâ se victa, senectus.Tali se vultu Saturnia regna tulere,Cum Zephyri circum plausere tepentibus alis,Et laetos ver perpetuum exhalavit odores.Has olim sortes aequâ Deus annuit urnâ,Augurioque ratas certo firmavit Apollo,Qui sibi sacratas cum supra constitit arces,(Seu tum prima loco posuit fundamina victorMempricius, pulsasve Aluredi nota CamaenasRestituit virtus, senium cum triste subirent,Postquam praecipiti Danorum Invecta procellâ,Horrida barbaries & Cimmeria incubuit nox;)Dixerat haec, aut haec potuit dixisse videri.O longe, Redycina mihi natalibus arvisEt Delphis praelata meis, si rite jubentiVera dedit responsa adytis cortina reclusis,Hic mihi concessum est fatis melioribus aevumTransigere, & viridi longum florere juventâ.Nec mentita Deum referam ludibria, mystisSed ponar tutela novis, gentique togatae,Viva ubi dediscent latebras oracula caecas.Haec fortuna loci, pelletur finibus urbisDira lues, atro vultum suffusa veneno;Et raris comitata ibit Libitina triumphis.Excludet morbos se vindice tuta, nec ipsa estIn titulos ventura meos medicina, sed herbaeProstratae summâ passim tellure recumbent:Verum herbas faecunda feret, quas India novit,Vel quas messor Arabs, cum falce laborat ahenâVernus ager, caesoque rigescunt palmite trunci.Quin, mihi si non vana fides, venientibus annisTempus erit (quanquam haec animus meminisse recusat)Cum tristes experta vices Intellig. Pestis Londinensis. antiqua BritanniImperii sedes, durisque exercita fatis,Ore bibet sicco vitiatos aetheris haustus,Infensum sensura Jovem; cum desuper armaCorripiet desueta, gravesque recolliget iras.Tunc gratus solis Designatoribus annus,Pignora prosternet charo divulsa parentumAmplexu, matresque inter lamenta peribunt.Carolus interea divorum à sanguine longâDimissus serie, siquidem fortuna locorumNon sua se premit, ambiguis erroribus actusHìc, ubi securis fecit Deus otia Musis,Fessum inclinabit latus, hospitiumque receptiAgnoscet Nati, fuerat quod Patris asylum.Sic cum submersas texerunr aequora terras:Et sine lege vagas pelago Neptunus habenasCommisit, tutus Parnassi constitit arceDeucalion, & quâ clades reparabilis arteNescius, invenit faciles in vota sorores.Talia praesago quondam Deus edidit ore;Dicta fides sequitur, circum undique largior aetherLatos perfundit campos, & amoena vireta,Quantum acies extensa potest lustrare videndo,Metirique vias; ubi centum in valle reductâObscuri latitant vici, vultumque modestumFronde tegunt nemorum, & sylvis conduntur opacis.Non aliter niveo complectitur aethera gyroCirculus, & coelum splendescit lacte sereno;Mille micant hinc inde immenso sydera tractu,Quae tamen effugiunt oculos impervia nostros.Has umbras captare solet, cum turba tògata,Non semper tetricae studiis operata Minervae,Lusibus indulget; seu prono flumine ferri,Seu magis adversis juvat obluctarier undis.Godstovium ante omnes Supersunt hic Antiqui Monasterii reliquia. monumento insigne vetusto,Quod pauca antiquae servat vestigia famae,Limosis obsessum ulvis, cannâque palustri.Saepius hic prisci risum movere Poëtae,Qui, Rosamunda Pulchra dict. apud Godslovium sepulta est, ubi etiam carmen extat famosum in Puella mortem rythmis concinnatum. Rosamunda, tuos donarunt carmine manes,Carmine vix Hecubâ digno, triviisque timendo.Saepe aliquis, cum stat coram lacrymabilis urna,Multa diu secum evolvit, causasque requirit,Mota quibus thalamo super Eleonora, venenoSustulerit fato meritam meliore perire;Contemptos nimis ulta toros, taedasque jugales.Haud procul excelso tollit se vertice molesRegia, sed solis jam conspicienda ruinis,Quas belli furor, & rabies fanatica fecit.Juxta Oppidum hoc (vulgo Woodstock) Henricus Rosamonda Labarynthum extruxit. Arx olim Henrici, vetito qui saucius igne,Rivalemque timens vel in ipsa conjuge, flexusCommisit varios, sinuososque orbibus orbesImpediit, suus usque adeo juvat error amantes.Nec Veneris tantum lusus spectare licebit,Daedaleae artis opus; sunt & sua sacra Dianae,Suspenditque humeris inflexum Delius arcum,Hic ubi in immensum spatioso limite saltusPorrigitur, trepidosque agitata cubilia cervosExcutiunt latebris, ruit irritata canum visSpe praedae, patuloque legit vestigia rostro.Protinus ingenti sonitu nemus omne remugit,Et similes vicina modos resonabilis EchoNympha loci reddit, quae jam convalle sub ima(Quam secat obliquo decurrens tramite rivus)Considet extremae captans vestigia vocis:Credideris Narcissum istis immergier undis.Hic etiam ô nullis obliviscenda poëtisChauceri domus, antiquae domus hospita MusaeUsque stat, immunis fati, viridisque juventâ:Sponte suâ erumpunt laurus, hederaeque frequentesIntexunt vernâ tecti fastigia scenâ.Sic post Thebanas superest illaesa ruinasUna domus, fruiturque perenni Pindarus aevo.Quin age, Nam facilem spondet tibi, Musa, loquelamChauceri nomen; similem tibi spiritus aestumInspirat, sacrosque in vate resuscitat ignes.Prisca refer, quotquot juxta hic monumenta supersunt;Gestaque, supremasque ducum testata favillas.Quale apicem attollit Rollonis saxea moles,Danûm opus aggestum; seu parti insigne trophaei,Seu, quod fama refert, medio in certamine primiDiriguere duces, coopertis marmore membris,Facta sibi monumenta omnes mansura per annos.Hic, ne longa dies, & caeca oblivio rerumCarperet heroûm titulos, actosque labores,Annales fert terra suos, memoresque reconditFastos, immensae contracta volumina famae.Hic regum ostentant effossa numismata vultus,Defunctosque duces: vivo Prasutagus in auroFulget adhuc, juxtaque suâ requiescit in urnâContemptrix olim Latii Boadica Neronis:Quàm prope replentur lachrymis pellucida vitra,(Quae maesti extremum tulerant ad funus amiciIndicium luctûs,) concretae frigore guttaeLuce micant purâ, & gemmarum fulgura vincunt.Nempe sibi pretium faciunt tam grande dolores.Quid memorem qualis vicino Alectus in agro(Cujus adhuc gaudet cognato nomine castrum)Staret, & adversis melior Constantius armis,Cum visa est haerere diu sors anxia belli,Cui daret imperium Romae mundique regendum?Talis erat rerum facies, cum foedere rupto,Alpinis demissa jugis tulit agmina Caesar,Eoasque gener late Pompeius alasExplicuit, suspensa quibus mox cederet armisRoma stetit, tanti pretiumque & causa cruoris.Teque, Edoarde, canam; magni nam conscia partûsVagitus Islipa tuos audivit, alumnumQuae nunc regalem jactat, cunisque superbit.Dive potens salve, tua quem colit omnibus aevisAnglia, sentit enim vires, fruiturque benignoNumine, & agnoscit medicae miracula dextrae.Crescentes quae vel tactu lenire tumores,Et solitas alto capite excedentia molesTubera, compressit tamen, & subsidere jussit.Hac virtute instructa manus quae sceptra BritannûmTemperat, & morbos regit, imperioque coërcet.Hoc olim Phrygio proles Semeleia regiPraestitit, ut simili florerent tacta metallo;At Carolum superi meliori munere donant,Et divina manus, quod tangit, consecrat aurum:Inque suis opibus, quas fundo percoquit imo,Sole magis medicum, totus se ostentat Apollo.Jamque tuum, quo Musa rapit, sequor, Offa, WitehamumQui poteras olim Cambros inhibere feroces,Quos interclusit multo structa aggere fossa;Et pudor abscissae, perrupto limite, dextrae.Quis te laudabit digno Beumontia cantuNormannûm sedes, & avita palatia regum?Regale est quicquid video. Berecynthia materIncedit talis Phrygias turrita per urbes,Divarum comitata choro, media ipsa superboIngreditur passu, & toto Dea vertice supra est.Tale tuum festâ circumstipata coronâAttollis, Redycina, caput, quodcunque repostumInteriore nitet cultu; melioribus arisHoc superest, animis & solâ mente colendum.
## MENSA LUBRICA; Anglicè, SHOVEL-BOARD.
ROboreus longo se porrigit aequore Campus,Adsimilis Mensae, Crebro Tibicine fultus,Deviet à justae ne quà Libramine normae:Hunc (ubi sepositis placuerunt otia curis,Et coïëre, suae quibus est fiducia dextrae)Pervolitant specie nummorum, argentea Turba,Orbiculi, & vario celebrant certamina cursu.Romani credas spatium te cernere Circi;Aut stadium Elei, lustro redeunte, Tonantis.Utque Coloratas mirata est Roma Quadrigas,Et Prasino, Venetoque suo sua factio plausit;Sic & nos pictae studia in contraria scinduntLaminulae, & teretis facies non una Metalli.Hinc favor, & Partes; strepitu cava personat Aula:Ira procul male suada, & Rauco gutture Rixa.At Tu, qui primo ordiris certamine, Mison,Compressum extremis digitis, & pollice summo,Deinde ita libratum, tantundem ut distet ubiqueA facie Tabulae, vi prorsum impellito Discum,Vi modicâ; namque hic non bruto robore, quantumConsiliis opus est. Leges ante omnia disce,Et servare Modum. Nam si violentior ibit,Emenso stadio praeceps ruet, Alveus illumExcipit extremae commissus margine Mensae,Sandapilae similis, duroque immitior Orco,Unde datur reditus nulli, sors omnibus una;Seu Plumbi ignavi Massa est, seu divitis Auri.Sed neque, si poenam meruit temeraria Virtus,Segnities placeat; dextram comitatur inertemEt pudor, & risus, cassique infamia jactûs.Est quae transversam distinguit Linea mensam;Hanc superare tibi sit cura; nec ardua res est:Namque avido distat de quo modo diximus alveo,Quantum bis Cubitus, pes ter repetitus, adaequat.Nec septum hoc superasse sat est, contemnitur hostisQui timet, & tutâ pavidus subsistit arenâ:Pergendum porro; ille meis fervente DuelloMilitet auspiciis, vere ille Argenteus orbis,Et dignus splendore suo, qui Carcere pernixEvolat, & (cursum accendens tenui stridore)Lineolam post se linquit, neque Limine CampiContentus, summâ gaudet consistere Metâ.Illum hostes oculo obliquo vidère, graduqueDejicere, & merito certant spoliare Triumpho:Sed socii fido circumstant agmine, TergaClaudentes, & utrumque latus, vitamque sodaliMorte suâ redimunt: toto dum tinnula CampoBella sonant, Virtus, Dolus, Ars, Sors, omnia miscent.Praecipue quando emissus Moderamine certoOrbiculus, spatio summo sese insinuavit,Distat ab extrema bino quod Pollice, Mensá;Huic geminum decus, hic Miles duplicarius esto.At si quis multum Virtuti fisus, & arti,Fatalem Alveolum haud metuit, Tabulaeque supremaeHaesit, & eminulus subjectum despicit Orcum,Intrepido vultu vestigia pendula librans;Huic summum est pretium, Triplici hic praefulget honore.Qui si oppugnatus, nusquam statione recessit,Servavitque locum, neque deflevêre cadentemMoerentes socii, plausu super aethera tollunt.Stat juxta, & niveis Victoria concrepit alis.THO. MASTERS, A. M. Nov. Coll. Oxon. Soc.
## In Libellum Viri Clarissimi Tho. Hobbii, De Natura Hominis. 1650.
QUae magna Coeli moenia, & tractus Maris,Terraeque fines, siquid aut ultra est, capit;Mens ipsa tandem capitur: Omnia hactenusQuae nosse potuit, nota jam primùm est sibi.Accede, Lector, disce quis demum sies;Et Inquilinam jecoris agnoscas tui,Quâ proprius haeret nil tibi, & nil tam procul.Non hic Scholarum frivola, aut cassi logi,Quales per annos forte plus septem legit,Ut folle pleno prodeat, rixae Artifex;Vanasque merces futili linguâ crepet:Sed sancta rerum pondera, & sensus graves;Quales parari decuit, ipsa cum fuitPingenda Ratio, & vindici suo adstitit.Panduntur omnes Machinae gyri tuae,Animaeque Vectes, Trochleae, Cunei, Rotae;Quâ concitetur arte, quo sufflamineSistatur illa rursus, & constet sibi:Nec, si fenestram pectori humano suamAptâsset ipse Momus, inspiceret magis.Hic cerno levia Affectuum vestigia,Gracilesque Sensûs lineas; video quibusVehantur alis blanduli Cupidines,Quibusque stimulis urgeant Irae graves.Hic & Dolores, & Voluptates suosProdunt recessus; ipse nec Timor latet.Has nôrit artes quisquis in foro velitAnimorum habenas flectere, & populos cupitAptis ligatos nexibus jungi sibi.Hic Archimedes publicus figat pedem,Siquando regna machinis politicisUrgere satagit, & feras gentes ciet,Imisque motum sedibus mundum quatit:Facile domabit cuncta, qui Menti imperat.Consultor audax, & Promethaei potensFacinoris, Anime! Quis tibi dedit DeusHaec intueri saeculis longè abdita,Oculosque luce tinxit ambrosiâ tuos?Tu mentis omnis, at Tuae nulla est capax.Hâc laude solus fruere: Divinum est opusAnimam Creare; proximum huic, Ostendere.RAD. BATHURST, A. M. Coll. Trin. Oxon. Soc.
## Gratulatio Pacis cum Faederato Belgio stabilitae, Cromwello Protectore. 1654.
SIc, dum in Charybdim flumine adverso ruitHinc inde Pontus, inter & rupto fremensUterque gurges impetu sorbet rates,Ipsumque crebro verberat fluctu Jovem;Mox, per Sicanum lene labentes fretum,Coeunt amici, & unus Oceanum petunt;Nec quis secundus dixeris, nec quis prior.Gaudete cives; vestra sic agitur quiesPotior Triumphis; mille post pericula,Et mille mortes, discite ô quot sint malaQuae sola compensare Libertas potest.Heu! Quanta lucri, quanta gloriolae est sitis,Sufficere cui nec maria, nec sanguis queant!Utrinque gentes aemulae in cladem ruunt;Venti laborant onere; Neptunus gemit,Et se fatetur ponderi tanto imparem:Xiphiasque, Physeterque, jam moles suisImmaniores dum vident, vinci timent.Tum fulmen exit machinis crebrùm intonans;Majusque fulmen, ardor atque irae virûm,Oculis micabat; territat pontum fragor,Et dormientem littori Phocam excutit;Mitisque delphin, tale dum spectat nefas,Pertaesus hominum, nota deseruit vada.Grandevus horret Nerëus, Nymphae pavent,Et viridis algâ Phorcus occuluit caput.Nudata queritur regna Tartareae feroxDominator aulae, & pervium superis videntManes Barathrum, seque jam lucis pudet.Semiusta fluitant corpora, & lacerae trabes,Et cuncta miscent fumus, & flamma & fragor;Unusque rerum est vultus, & Nullus—Viden? Per altum multus Halcyon volat:Subito silescunt aequora, & ponunt minas.Tu, Magne, solus haec potes: Mavors tibiSubmittit ipse frameam, & Aequoreus deusSuum Tridentem; ac gestiunt tanto Arbitro.Salve ruentis Imperî stator; tuum est,Quod nec rapaces metuit imbellis Toga;Pietasque castris exulans aliis procul,Vestra inter arma dulce Jam enim Monarchiae, Academiae, Ipsique ordini Ecclesiastico ruinam intentabant Fanatici▪ quibus pro tempore obstitit Cromwelus. praesidium invenit.Sic macte semper; inter & Lauros tuasMitior Oliva crescat; ut Nobis bonus,Aliisque magnus audias: dum, Te Auspice,Fretum Britannum majus Oceano cluet.R. B. M. A.
## In Serenissimum Regem Carolum II. Britanniae suae restitutum. 1660.
QUis novus hic Caesar, siccâ qui Pace BritannosSubjugat, &, Bruto saltem hoc plaudente, triumphat?Quem non Ira minax, ultorve in Praelia MavorsAsperat, armorumve ferus circumsonat horror;Sed tranquilla Quies, niveisque Jugalibus ambitDia Salus, plenoque arridet Copia cornu.Agnosco Carolum: en, quantus de fronte serenâFulget honor! quae stat juvenili gratia vultu!Alme veni tandem, tardosque in vota precantûmAbsolvas Superos, dilapsaque lora potentiSume manu; tibi cum Lymphata atque Enthea turba,(Omnia quae vertit sese in miracula Regni,Hydramque, Tigrimque trucem, informemque Chimaeram)Jam cedit, cassoque jacet defecta furore.Grate veni, &, quamvis toto tibi serviat antroAeolus, & Dominum Nereus petat omnibus undis,Sit potior quae te Populi vehit aura, nec ulloPleniùs, aut meliùs tumeant tua Carbasa vento.Aspice, ut occludat venienti urbesque viasqueImportunus amor, dum plebs, quae fecerat Hostis,Officiosa facit, nimioque Rebellis Honore est.Jam neque genua labant senibus, nec tarda podagraDistinuit captos; pueri, imbellesque puellaeAccurrunt, mediisque audent se immittere turmis:Dumque triumphales rutilant per compita flammae,Accenduntque domos, circum praecordia gliscitMajor flamma viris, mentesque impensiùs ardent.Felices! queis te, postquam superata Deorum estInvidia, & saevi longa inclementia fati,Divulsum dulci à patriâ, aspectuque tuorum,Contigit excipere, atque oculos lassare tuendo.Scilicet huic fueras olim servatus honori,Depositum fatorum, ut dextrae robur adultaeSustineat triplicis nutantia pondera Sceptri.O Coelo dilecte nimis, quem fessa reposcuntImperia, ô magnis nequicquam erepte periclis,Si non afflictis tanto in discrimine rerumCreveris, & patriae te suspirantis in usus.Hoc erat, hoc unum tantis natalibus addiQuod licet, & Divo genitori fata negarunt;Ut cùm te extorrem Deus & fortuna novercaJusserit ignotasque vias, atque aspera rerumTentare, & mores hominum monstrarit & urbes,Pulchrior exurgas tandem, emeritusque laborumNunc vigeas magis, & splendor tibi crescat ab usu:Surculus ut sterili qui dudum immarcuit agro,Dum rigor immitis Boreae, morsusque ferarumInfestant, & adhuc geniales improba succosTerra negat, roremque invidit Jupiter almum;Jam locuplete solo susceptus, & ubere glebae,Laetior emergit, fructusque umbramque salubremImpendit populis, & vertice sydera tangit.Sic adsis (Rex magne) tuis, multumque peritusEdoceas artes quas Rhenus dives & AlbisScire dedit; quicquid versuto in pectore volvitGallus, & Austriacus geminâ deliberat aulâ:Sic adsis, cui nec fractos emolliit artusDesidia, aut animum pellacis peste veneniCorrupit tenero falsa & fucata Voluptas:Sed firmat sors dura virum, studiisque severisFinxit, & accendit generoso pectus honore.Per lusus alii, phalerataque gaudia tendantAd Sceptra, &, se non capientes, regna capessant;Huc tua te Virtus vocat, & Diademate cingit,Datque tenere Manu, quem Mente intelligis, Orbem.RAD. BATHURST, M. D. Coll. Trin. Soc.
## In Obitum Celsissimi Principis Henrici Ducis Glocestrensis. 1660.
HActenus, o socii, plausus & gaudia sc. Ob Nuperum Regis Car. 2. Reditum. totoFerre sinu licuit, passisque admittere velis;Hactenus haud ullâ maculatum nube serenumVidimus, atque hilares coelo decurrere soles:Utque salutiferam toties qui sumserat offamNulla venena illi, neque pocula dira nocebant;Nos ita nec luctus, nec sors moestissima tangit.Attamen haec inter, quanquam furialis ErynnisCesserit, ac nostro Mavors procul exulat orbe,Et repetit Gothos, & Bistonas horridus armis;Quanquam jam longum ignotas inviserit orasLibertas, & Virgo redit, Carolinaque regna;Dum nec adhuc lachrymas natorum in funera materFerre scit, & nemo tristis, nisi proditor, audit;Huic uni saltem juvat indulgere dolori.Quidni etenim? cum jam spes terrae, curaque CoeliIpse suis coepit Carolus diffidere Divis:Quem quia fata jubent Regnum pro Fratre pacisci,Et simul ad sua sceptra vocant, Dextramque recidunt,Ditior Exilio fuerat, cum fidus AchatesAscaniusque idem coram stetit; ille per omnesIre comes quondam terrâque marique labores;Illius haud unum dederat praesentia regnum:Quam cum Parca negat Carolo, non amplius ipsumCentum Legati hinc inde missi. Oratores, centum solantur amici:Jam nec ab occiduis praenobilis Hospes IberisGratus adest moesto; neque gratior advena PontiLeniit infandos formâ omnipotente dolores,Diva Soror, postquam occubuit charissimus Heros,Et tantos unâ temeravit morte triumphos.Senserat Oceanus damnum, fluctusque sonorosPlangebat domino; tremuitque Britannicus orbis,Quanquam Caesar adest; veluti cum maximus AtlasSubduxit fessum Coelo caput, horruit ingensMachina, & attonitis pavitabat signifer astris.Eheu! quam vario volvit mortalia casuInstabilis Fortuna, & caeco in turbine versat!Hiccine qui fatis longum jactatus iniquis,Aerumnarum undas toties, totiesque fefellitLatrantes scopulos, contritoremque CaphareumPraeterit, ut patriis tandem sit naufragus arvis,Et cadat ignavae jam praeda ingloria Febri?At non talis erat, laeta cum nuper in AulâGrandior incessit, Nymphasque obliqua tuentesUrebat vultu; vel, Equo sublimis & armis,Ibat ovans per signa; Favor comitatur euntem,Gloriaque Illustrem fulgenti circuit Aurá:Atque aliquis juxta, victori regna futuroDestinat, inque animo disponit mille triumphos;Atque aliqua, haec, inquit, praestantis gratia formaeIdaliam posset Coelo deducere Divam.Ille indignantem, & conantem plurima, frangitCornipidem; sive is gressus glomerare superbosAggreditur, pedibusve altas consurgat in aurasArduus, aut stratâ gravior subsultet arenâ:Fervet opus, patulisque efflantur naribus ignes.Nam neque degeneres curas, artesve pudendasExcoluit, luxusve dies, aut Alea noctesPerdidit ambiguo suspendens vota fritillo:Sed nunc Jura Patrum, aut magni consulta SenatúsExcutit, &, dextro pollens moderamine linguae,Justitiae griphos, rerumque aenigmata pandit.Nunc & Militiae leges, momentaque belliCogitat, & doctis designat praelia chartis,Grande rudimentum, atque hosti fatale futuro;Quonam acies formanda modo, cum cornua DuctorExplicat, aut stringit rursum; quâ callidus arteOpprimat incautum campis, aut saltibus, hostem:Quae statuat Vallo spatia, & quali aggere murosOppugnet, quanquam ipsa intus feralis EnyoTercentum tonat aere globos, tot fulgurat Aetnis.Quippe suas Illum docuerunt Teutones artes;Credidit indigenam Hispanus: quin ipsa fuissetGallia fassa suum, nisi quod minùs hospita, civem;Surreptamque sibi miratur Etruria linguam.Ille & Naturae vultus, arcanaque rerumSemina, & immensi volvit primordia mundi:Noverat unde micant Stellae, quo tramite TitanPalleat, & tristi squalent ferrugine Lunae;Cur trepidans Magnes dilectam vergit in Arcton;Quid faciat ventos, fulmenque imbresque sonorosDesuper intorquet terris; qua lege movetur,Et redit aeternum sua per vestigia Tethys.Magna quidem canimus, si non majora vocarent;Et Pietatis honor, Verique innata Cupido,Et Probitas, vitaeque tenor sincerus, & olimInconcussa Fides Fratri servata, Deoque;Quam, neque speratum diadema, artesve dolosae,Ipsa nec inflexit sc.  erga Matrem, Ipsum ad Papismum solicitantem. Pietas. Haec sanctus ab altoVidit, & exultans Genitor plaudebat Olympo:Talia namque olim monuit, cúm staret ad arasAucturus divos, & jam suprema puelloOscula libabat totum spirantia Coelum:Chare Puer, dixit, quanquam Fortuna ParentisNon imitanda tibi, Pietas tamen usque sequenda est,Et Recti custos animus, virtusque, laborque;Et quae sit potior Sceptris, reverentia Sceptri.Haec tu, magne Heros, imis mansura medullisImbibis, & sacro pendes dictantis ab ore;Talibus auspiciis jam tum coelestis alumnusCrescis, & indigetis sequeris vestigia Patris;Sed Carolo monstrante viam, qui fortibus altumPerficit exemplis animum: tantusque viderisExuperâsse hominem, & mortalem temnere sortem.Tu tamen, ah! moreris; nec Te tua prodiga VirtusAut niveus decor, &, prolem testata Deorum,Majestas, Orco erupuit; dum sordida terraeProgenies pejore luto secura perennantSecula, &, experti nimiae fastidia vitae,Vix tum deficiunt; sic usque virescit & usqueCarduus infelix, & Lappa renascitur arvis;Lilia, spirantesque croci, mollesque Hyacinthi,Heu! cito diffugiunt, animasque sub aethere linquunt,Ambrosias animas, nec spes redit ulla fruendi.At vos, ô superi, quorum moderamine constantImperia, & nuper capiti supposta Britanno estTergemina, & nullo superabilis Hercule cervix,Sed vobis minor, & vestris nimis obvia telis;Si vel adhuc meritisque suis, cultuque suorum,Henrico superesse datum est; si fortia facta, &Multa viri virtus gemino usque in Principe durant;O facite abreptae pereant ne stamina vitae,Quin demptos Fratri superaddite Fratribus annos.RAD. BATHURST, M. D. Coll. Trin. Soc.
## Gratulatio ob auspicatissimum Serenissimae Principis Catharinae Lusitanae Regi Carolo II. Desponsatae, in Angliam appulsum. 1663.
ITE graves longùm curae, vultusque severiNubila, & atrati sc. Eliz. Bohem. Reg. Henr. Ducis Glocest. Mariae Pr. Aursion. terno jam funere luctus,Quadragesimales. Strigosique dies; omnis cum Rege calescitMusa suo, & teneros pariter spiramus amores.Fallor? an Hesperio labentem cardine DivamCerno procul? fugiunt nimbi, latèque renidentOmnia venturae; dignataque pignore tantoAequora lenè tument: clavo sedet arbiter Hymen;Urget amor stuctus, & carbasa ventilat alis:Tum verò innumeros plausus comitesque, BritanniqueIngeminant, audit Tagus & Tartessia longeLittora; clamori coelum, scopulique, resultant.Jamque venit patriae decus & jactura Braganzae,Spes Britonum; occiduâ toties quam Lampade TitanAmbiit, Herculeasque petit nunc Diebus sc. ante vere, auctioribus. tardior undas:Sospes adest, veteres horrens cui Bruma rigoresDeposuit, Zephyrusque tepentes molliit auras:Quà movet illa pedem, pubescunt germine campi;Narcissusque crocusque subit, Dominamque salutantUndique Regales florenti culmine quercus:Densati circùm populi venerantur euntem;Illa beat conspectu Urbes, Agrosque serenat.Fulgentem veluti cùm Luna argentea discumNoctibus hybernis laetanti attollit Olympo:Aut qualis rutilis coelebs Hyperionis alesTendit iter pennis, nostri novus advena mundi;Assurgunt omnes decori, vulgusque volantumPer sudum strepit, & plaudentibus adsonat alis.Vritur interea Virgo, laevâque mamillâCaecum vulnus alit, veterisque haud inscia curaeQuaerit adhuc pretiumque viae, finemque laborum:Ilicet, auratâ quae fixit utrosque sagittâOcyor, occurrit Carolus; cui gressibus aequisMajestas & Amor stipant latus; Illa repenteMirari tam grande decus, speciemque DeorumOblatam, & pactos Coelo sponsore Hymenaeos:Nunc & Cantabricos fluctus, horrendaque nautisMonstra, procellosasque hyemes, ventosque minacesAbsolvit, tantique juvat meminisse pericli;Digna quidem haec merces, ob quam despexerit unàAuriferumque Tagum, Solisque cubilia Calpen.Haeret in obtutu sponsus, Nymphamque pererratLuminibus Propriis, nunc primùm Oculatus amator.Colligit innumeros vultuque habituque lepores,Incessumque notat qualis solet esse Dearum;Quis sit honos Frontis, vegetis ut regnet OcellisAlma Pudicitia, & molles castiget Amores:Jamque suos ignes probat, & bene credita DivisConnubia, & vinclis stringi fe gaudet in istis.Quantus amor! quales thalami! non puriùs unquamPrima Palaestinis sudant opobalsama ramis;Nec delibatae Nabathaeis messibus auraeSuavius aspirant; sic Nardo nubit Amomum;Sic bene miscetur generoso Lympha Lyaeo.Desine jam, Caesar, segnes incessere puppes;Neu querere, ignavos aegrè quòd Cynthia mensesVolverit, & lento processit signifer axe:Grande morae pretium est, quòd, Diis rivalibus, ultròTe Catharina petit; cui Jupiter ipse per undasMugierit, totoque inclusam perpluat auro:Quam peteret Raptor, conjurataeque reposcantMille rates, spretisque Deis, & compare pulchrâ,Demereat pomo feliciùs Arbiter Idae.Fortunate nimis! qui tot certamina fati,Et varias Tellure vices, & taedia Ponti,Fessus Ob sponsam Ulyssiponensem. Ulyssaeo tandem solabere Portu.Macte toro, & populis bellorum damna resarci;Quando tuo Venus orta mari, tuque (inclyte) gentisProlificae, omniparûmque audis regnator aquarum:Saepe tui inclamant, Henricum (Carole) debes,Saepe monent, debes nobis (Auguste) Mariam,Qui visent patrios fato Quia sc. Henricus & Maria post primum in Angliam appulsum mortui sunt. meliore Penates.Tu bonus & felix tot per discrimina CivesServâsti, nunc Ipse crea; quartamque coronamSume tibi, cunctas cui destinat Anglia Quercus.Tu vero ante alias superis charissima Nymphas,Quae dudum in sterili languebas frigida lecto,Unius aetatis princeps, per saecula milleNunc aevo sacranda veni: Te Carolus ultràEripiet fatis, postquam immortalia figetBasia, & afflabit gremio contagia Coeli:Inde genus divûm surget tibi stemmate longo,Ectypa Majorum soboles; Carolusque pusillus,Parque tui laetâ Catharina adolescet in aulà:Ille quidem Populos, sed Reges Illa domabit;Infensasque acies, & sceptra minantia sceptrisMulcebit vultu; patriis dominabitur undisAlter; velivolasque arces per caerula ducens,Eruet Eoo rutilantes littore GemmasImpiger, Hesperiique ortus rimabitur Auri:Nascetur qui Barbaricos inhibere furoresPossit, & Odrysias Solymis depellere Lunas,Jamaicaeque Indos, & Mauros addere Tingi.Ergo age; solve, sinu quos jam premis invida, Reges;Túne etiam hos damnas tenebris, & carcere caeco,Crudelis? quin rumpe moras, dum pronuba JunoIre jubet, Geniusque metus objurgat inertes;Parque Jovi nostro Semele felicia condasSaecula, & (heu!) nimium fugientibus utere donis.Quid juvat aeternùm miseras disperdere noctesSegniter, & vacui fastidia ferre cubilis?Aspice ut obscurè nemorum per devia reptetVirginitas ignava Hederae, necdum illa sub aurasEmicat, aut humili squalens caput exerit umbrâ;Tandem inopis pertaesa tori, si forte vel ArcemAetherei Jovis, aut procerae robora quercûsStrinxerit amplexu, & sensim insinuarit amores;Protenus ad superas gaudet simul ardua sedesScandere, seque unà mirantibus induit astris.Tu quoque jam discas quibus artibus alma perennetImperium Natura suum; te prodit amoriIlle decor vultûs, & non sinit esse quod optas:Nec pudeat cessisse; fuit castissima quondamPenelope, sed Dulichiis se tradidit ulnis,Portiaque ingentem pellexit ad oscula Brutum;Ipsa vides quoties vestro sc. Oceano Occidentali finitimo. sub littore PhoebumVespere anhelantem gremio Thetis excipit udo.Omnia magnus Amor subigit, volucresque, ferasque,Squamigerumque pecus gelidis accendit in undis:Non ilium effugiant Tigres, aut torva LeonumPectora; & indomiti, prostrato robore, TauriHoc subiêre jugum, postquam illos dulce venenumPerculit, atque aegras depascit flamma medullas.Cede Deo, Nympha, & mites admitte calores;Quandoquidem vernante anno redit ad sua TurturMurmura, & implicitis sponsalia vestra PalumbesConcelebrant rostris, & jungunt oscula conchae:Ipsa parens rerum jam nunc tibi daedala TellusTurget, & arcanos faecunda resuscitat ignes.Conjuge te, viridante toro, jam rustica Phyllis,Cum Corydone suo, similes meditatur amores;Velitibusque choris primae praeludia culpaeExercet; Paphio juvenis dum fervidus aestroQuassat humum saltans, & terret tympana cantu,Mordicus impingens teneris poppysmata malis.Ducitur in thalamum hirsuto mactanda maritoVictima, & extremum Zonae jam deflet honorem;Atque aliqua è sociis tacitè petulantibus optatSic fieri tristis; dum mater gnara pericli,Nequiter irridet, consolaturque timentem,Vexatoque cupit filum Vid. Catull. 60. de Thetide. decrescere collo.Ergo jubet noctisque minas, bellumque, virumqueDespicere, & medium fidens exporrigit unguem;Jamque labantem animo, & trepidantem morte propinquâErigit, atque alios audet promittere soles(Mirum!) & saepe Deos habuit non vana faventes.Vos etiam, illustres animae, conscriptaque DivisNomina, queis Venus Uranie, & non altera flammaCorda subit, quàm quae Indigetum pia tempora circùmLambet, inextinctis cùm serò migrabitis astris;Quos eadem sc. Artis nauticae & mercatoriae, quarum Lusitani juxtà cum Anglis studiosi. studia, & cingentes omnia classes,Foederaque, & gemini jungunt commercia mundi,Nunc & Amor junxit; sedes queis praestat avitasIpse Deus, pulsisque dedit regnare Rebellibus hinc, Hispans inde Ejecto. Tyrannis;Vos eadem Natura vocat, reparandaque saeclaTradidit; & Fati jubet instaurare ruinas.Atque utinam haec maneat nullis laxanda querelisCopula; quin semper vobis nova gaudia surgant,Semper primus amor: durent haec festa per aevum,Seraque cognato celebrate Repotia Coelo.RAD. BATHURST, M. D. Coll. Trin. Oxon. Soc.
## Transactio Philosophica: Sive, Metamorphosis Atomistae in Muscam.
IMperii sacros Regina Scientia finesFixerat, immensosque diu toto urbe triumphosInviolata egit, postquam fundamina certaInvictus regni posuit Stagyrita futuri;Et nullos hostes, ipsis venerabilis annis,Invenit; donec tandem arma rebellia sumpsitUltima progenies, tantâque indigna Parente;Quam foedo (ut fama est) tulit Ignorantia partu.Exulat hinc cum pace pudor, subiitque tyrannis,Ingeniumque ferox, atque artes mille nocendi.Vidi ipse immeritas animalia solvere paenas,Tortor ut accessit Busiride saevior ipso,Vivaque mox cultris praecordia nudat acutis.Vidi ego perspicuis alia expirantia vitris,Postquam vitales cesserunt follibus aurae,Cum gemitu insontes animas simul exhalârunt.Quis Divûm interpres dicat, quo numine laeso,Tam fera tartareis pestis sese extulit undis:Fortunae incertis quae casibus omnia ponit,Lucentesque polos, & terras aequore cinctas?Nullus enim rector coelesti fulminat aulâ,Conditor ipse sui coeli; verum impete coecoParticulas pulchrum Fortuna coegit in orbem.Quisque sibi Deus est, & habet sub pectore numenQuod si sacra parens periturum deserat orbemNatura, & mundi moles operosa laboret,Ingeniosa nigris sudavit turba caminis,Et fornace suo omnipotens dabit omnia Cyclops.Sensit ubi Natura sibi nova bella parari,Ulterius non passa malum est, sed limina DivûmIndignata petit, vestis quam candida circumVelavit, gemmis fulgentibus intertexta:Exhibuitque procul, miris variata figurisAstrorum motus, lunae fratrisque labores.Illa ubi sydereâ vestigia fixit in arceLimen adit superum, sacraque ita voce profatur.Nostra Syracusius fragili miracula vitro,Coelestesque senex audax cum pingeret orbes,Ornastis placido, Superi, coelum omne cachinno:Mirati his tangi mortalia pectora curis.Prima quidem melior, Saturno rege beata,Curarum immunis, quibus haec nimis aestuat, aetas:Nondum sollicitae rerum cognoscere causas;Mollia, securae peragebant otia gentes,Me varias volvente vices & lucis & anni.Sed nova geus hominum, & malè sedula nata propago est,Omnia quae strepitu & studio perturbat inani;Me sequitur vigil ista cohors, & mille fugacemImpia scrutatur latebris, positoque pudore,Longevam jactat se denudasse parentem.Ast ego, dum nudum passim me exponere tentat,Per labyrinthaeos fugio pudibunda recessus;Insequitur, juvat igne latere, requirit in igne;Mox undis misceri, & sedula quaerit in undis.Ima saepe etiam volui tellure recondi,Cogor at effossis iterum remeare metallis.Mox etiam aereo volitans super aethera curruDetegor, & tenues librantur lancibus aurae.Saepe vel arboreo quaesivi in cortice sedem,Nullam turba mihi dedit imperiosa quietem.Prensanti similem, similem jam jamque tenenti,Per varias rerum species, perque omnia ducoNondum intellecta, & vanâ spe ludo sequentem.Quin turbam hanc justas jamdudum, O Numina, poenasSolvere stultitiae fas est, mentisque profanae:Non etenim quivis, alti licet incola coeli,Omnia Naturae poterit secreta referre.Assensere Dei, solio cum Jupiter aureoAlipedem, ut poenas sumat, jubet ire ministrum.Aera per medium paribus Cyllenius alisLabitur, & doctas Sapientum contigit aedes.Tum densam nebulam circum se fundit, & intratPer medios, studia explorans, neque cernitur ulli.Interea primus qui voce silentia rupit,O socii, exclamat, nobis nova gloria surgit,O quantum Natura novae jam cesserit Arti!Debilis est oculorum acies, & corpora parvaVix imperfecto pertingit acumine visus;Conspicienda dabit minima hoc mirabile Vitrum,Quodque manu tenuit, Vitrum porrexerat ultro.Forte levi circumvolitat dum musca susurro,Tramiteque incerto spatiosam circinat aulam,Haerebat tandem, de summa pendula tecto.Ecce aliquis subito graciles ex aere catenas,Retiaque & laqueos, tales quae fecit in usus,Applicuit, muscamque tenaci compede vincit.Inde interposito spectant miracula vitro,Mirantur molem immensam, atque immania membra,Igneus ardor inest oculis, stat corpore totoSylva minax, (neque enim visus spinosior Histrix)Nunc patulos lustrant intento lumine rictus,Hinc vocat attonitos ingens ex ore proboscis;Qualem nec Lybicae jactabit bellua terrae,Turritas moles & propugnacula gestans.Tum veto densas aufert Cyllenius umbras;Quasque hominum turbas solers industria fecit.Hic labor, hoc opus est! sic famam quaeritis, inquit.Accipite ingentis justissima praemia curae;Vos eritis quicquid vitro spectastis in illo.Inde (fide majus) varios traxere colores,Et solita incipiunt sensim decrescere formà;In pennas abiere manus, pro crine decoroFulgenti totum tegitur lanugine corpus;Pro pedibus, lentis tenuantur crura flagellis,Justaque jam moles, sacies & prona videtur.Mox celeri incedunt passu, subitoque sub aurasTolluntur, suminique petunt laquearia tecti.Antiqui remanent versa sub imagine mores:Nam vitae (ut referunt) non immemor ante peractaeMentem animumque illis prudens natura negavit.Hinc vano strepitu, caecoque errore feruntur,In praeceps agit Eurus atrox, mox turbine raptatSublimes agitans, & inania praelia miscet.Mille etiam peritura modis circum agmina ducunt,Fucus acerba sonans, & pictis Cantharis alis,Oestrumque, Crabroque, & mole ingens Scarabaeus.Saepe apibus sonitu stridenti ubi bella minantur,Cerea pennatis vexant alvearia turmis;Extemplo glomerantur apes, pennisque coruscantInvictae, turpemque abigunt à moenibus hostem.Ah quoties teneras morsu laesere capellas,Et sole aestivo lassus, spatioque viarum,Frontem occursantes damnavit saepe viator?Saepe renascenti cum vere coagula traxitLacteus humor, & alto à margine pinguior extat,Mille venenatis fundunt sese agmina rostris,Impuro & niveum nectar corrumpitur haustu.Non vobis dulces distendunt ubera vaccae,Forte superveniens exclamat rustica conjux;Inde graves turmas, & poto nectare tardas,Indignata procul manibus virgaque repellit.Sed meritas solvunt poenas, cum accendere parvamPraemonuit nox alma facem, volat inscia turba(Sive hic flammantes sylvas, camposque nitentesCredit, feu rapit in certam, sors dura ruinam)Per spacia incertis alis tenebrosa vagatur,Ad sese attonitam donec trahit aurea lampas.Seu quondam volitans sublimis in aere milvus,Subjectis lustrans leporem cum vidit in arvisFlectitur in gyrum, spatiisque remotus iisdemUsque videt praedam, ductis per nubila spiris:Lampada sic torto levis ambit turba volatu,Lucentesque pyras & non ignobile bustumAscendit demens, quaesitisque ignibus ardet.Sic dum nativum memorat, renovatque furorem,Ingentes poenas vitae dat Musca prioris.
## THOMAE WILLIS, M. D. In Diatribas Medico-Philosophicas, De Fermentatione & Febribus.
ABstrusas rerum causas, quo semine litem,Quo pacem Natura paret, quis corpora motusUrgeat, indomitos undis quid misceat ignes,Qui nexus elementa ligent, faelicior aetasConspexit tandem; cunctisque ignota priorumAbdita laxantur vasti penetralia mundi.Progenies coeli, terrae defossa MetallaVisceribus, quamvis Phoebo ostentata parentiIndiga lucis erant; radios obscura premebatUmbra, & lucenti splendor quaesitus in auro est.Lumina praestrinxit ferrum, ignotumque latebatE damnis notum nimis; & simul agmina fudit,Ingeniumque unà victor superaverat ensis.Sic olim curas, vanaeque indaginis artesElusit Natura parens; sic limine jussitSistere, & extremo defigere cortice lumen.At nobis tentare adyta, atque invisere rerumUltima concessit, mundique arcana tueri:Nec nota est magis ipsa sibi, quis montibus altisRegnet amor, quae slamma leves in marmora succosExcoquit, unde novi tellus connixa metalliCoeca rudimenta, & duri primordia foetûsFoecundo fovet amplexu: cur vere tepentiPandit opes terra, & nativo fulgurat ostro.Qui zephyri molles praegnanti semina VestaeInspirent: nebularum arcu coelique relictisSedibus, in nostris Iris quae gestiat undis.Cur fluviis immersa Ceres, comixtaque NymphisIntumeat: quae bella movet, quas concitat irasFervidus, inque cadis celebraverit Orgu Bacchus.Sicaniae quis desertis fornacibus AetnaeVulcanus, molles per corpora suscitat ignes.Quin etiam humanos agitet quis spiritus artus.Unde hinc purpureus venas, hinc lacteus imberIrrigat; in fontes quae causa recedere jussitSanguinis assiduo remeantia flumina motu.Qui caeci in venis ignes, quae viscere slammaDeliteat, febremque ciet: quid misceat aestuFrigora, diversae coëant quo foedere Zonae.Quae Pestem Stygio furiarum emittit hiatu,Grassarique jubet, ventosque armare veneno.Quis sit faticidus renes qui perluit humor,Qualis odor matulae, quem nec fastidiit olimBalsama cui victae pelvis spiravit Idumes.Cuncta patent: nec cui furtivos impius ignesIntulit, artifici melius sua cognita proles.Artis circuimus mundum, indignataque GadesTransiit extremos, veteremque Scientia Thulen.Felix qui potuit rerum cognoscere causas!Naturae Phoeboque sacer! cui Delphica laurusAmplecti frontem, radiataque tempora gestit.Flammae illi parcent quem sacris artibus HermesImbuit, & doctos tenebris qui vindicat ignesIllum nulla dies rapiet, qui lumina PhoebiDonavit radiis, lucisque fugaverat umbras.Non illum afflato Pestis violare venenoAudeat, aut tacitâ Febris torrere favillâ,Qui morbis vitam, & letho donaverit aevum.PHILIPPUS FELL, Med. Stud. Oxon.
## THOMAE WILLIS, M. D. In Cerebri Anatomen Carmen.
QUI terrae pelagíque vias, mundique per omnesArticulos spatiatur ovans, metásque suorumHerculeas audet supra posuisse laborum,Neglectus jacet usque sibi, dúmque omnia quaerit,Ipse sui quaesitor abest, incognita tellusSolus Nauta latet, propriórque ignotior orbis▪Tu melior Typhis, spreto jam Phasidis auro,In te vela paras, animatos detegis orbes,Humanásque aperis ausis ingentibus oras.Jámque novos laxare sinus, animaeque latentisArcanas reserare vias, caecósque recessusFas aperire tibi, totámque recludere mentem.Humani quicquid suspensum est fornice coeli,Quem teneant capitis laqueata palatia civem;Altera cur foveat, cur protegat altera meninx;Quos testes genuisse, animi quos utraque materConceptus peperisse valent, quae cella recondat,Quis sinus excipiat; quales mirabile nectit Rete dolos, formas rerum & phantasmata captans:Seu mens praeteriti retinet simulachra laborisMembranis descripta suis, seu provida fatisImminet, & Lachesi venturos praeripit annos.Quin spectare datum est tumidos quae pectore fluctusSuscitet, & nostrum tempestas misceat aequor;Unde Amor, atque arcum nervo quo tendere NatumIdalium Cytharaea jubet; cur obice sanguisSistitur, & torto fraenatur venula nodo.Cernimus ut sedeat Dolor & suspiria ducat;Ut Metus incertum condat caput, & sibi frustràConsulit, éque suis jam jámque evellitur umbris:Ut nutans aegrè sustentet corpora Somnus;Ut Risus dextrâ firmet latus; unde solutosGaudia dilatant animos, cum gurgite plenoFlumen abit, totósque juvat laxare rudentes.Quâ Ratio sublime sedens per inane theatriNervorum dextrâ tenet & moderatur habenas.Exultat jam Diva, videt vultúsque larésqueAgnoscitque suos, & cui natura tueriIndulsitque referre deos, jam vertice surgitLaetior, & spectat cognata erectior astra.Jamque neces & fata juvant. Stylus iste nocentisExpiat & toties crudelis vulnera ferri.Ipsa novos statuit de se Libitina triumphos,Furca crucesque placent, & bis spectacula latro.Sanguinis hic jactet primus movisse lacunasSortitus famam vitae cum fonte perennem:Hunc lymphae, lactisve latex, hunc glandula laudet.Divisum vili sectoque cadavere nomenQuaesierint alii: melior tua pagina gestitOstendisse hominem spirantemque aethera mentem.PHILIPPUS FELL, A. M. Coll. Omn. Anim. Oxon. Soc.
## In Obitum Celsissimi Principis HENRICI Ducis Glocestrensis.
VOlvimur, & caeco vitae per lubrica casuPraecipites fortuna rotat, vix dum Anglia luctusSopierat, moestumque genis absterserat imbrem;Solvitur en iterum in lachrymas, jam mitius astrisCredidimus spectasse Deos, parcasque vacantesInvidiâ, & positas animis coelestibus iras;Albentes purique dies, sortesque bonorumSincerae fluere, & soles sine nube sereni.Cum sacrum Caroli vultum & venerabile frontisContigerat pondus, radiantiaque ora tueri.Interea audiimus coelos fatale sonantesAttoniti, & magnis confusa Britannia damnisSingultus cantu, lachrymosaque gaudia miscet.Quaeque in festivos accensa est flamma triumphos,Credita praeluxisse rogo, laurusque cupressuFerali contexta dolet: plantâque silentiIrrepens laetas pulsat mors invida turres.Atque importunus dolor interpellat ovantes.O nimium quaesite deis, quem fata reposcuntMaturum divis juvenem, quem debita coeloEt praecox virtus, tenero sublimior aevoEripuit terrae, superisque accendit amores:Occidis, & Patriae tecum dux inclyte ad umbras,Spem trahis; & vota & miseros unâ obruis urnâ.Quanquam nemo unquam penetraverit incola coelosGratior, & longus superûm tibi cesserit ordo:Quanquam sidereas submittant astra coronas,Atque Ariadnaeae serpant per tempora flammae,Omnis & exultans tanto hospite jubilet aether:Te tellus tamen infelix, te patria lugetPraesidio viduata suo, dolet Anglia sparsasDilaniata comas, Thamesisque gementia voluitFlumina, & aequoreas lachrymis petit auctior undas.Fluxerunt tria lustra tibi, jamque addis in armaTe fratri comitem, magnumque exemplar adoras.Obstupuit miles quoties aut frigora noctisSub Jove, vel Phoebi tuleris patientior ignes:Seu ruis in medias acies, & cominus hosteDecernis, densamque in turbam fulmina jactas,Agnovit fratrem Carolus. Te proripit ingensVis animi, & longe aequales annosque relinquis.Non secus in cunis olim Tyrinthius anguesCompressit puer, & coelo se prodidit ortum.Talis praetextâ nondum donatus, ad undasScipio Ticini, patriae patrique cadentiUmbo aderat, victaeque dedit Carthaginis omen.Spes Britonum, Lachesis cui sola inviderat aevum;Cui Martis furor, & rabies armata pepercit,Pace cadis. Sic dum Trojae respirat ab armisPelides, molli choreae festisque HymenaeisIndulgens, laetos inter Libitina triumphosDelituit, magnumque patri reddebat Achillem.At vos (Ledaeo quanquam de lumine lumenExtinctum est) vos ô longos durate per annos,Sideraque Oebalii felicia vivite Fratres.PHIL. FELL, A. M. ex Aede Christ.
## Gratulatio ob auspicatissimum Serenissimae Principis Catharinae Lusitanae Regi Carolo II. Desponsatae, in Angliam appulsum. 1663.
SEnsit inassuetas circum praecordia flammasInscius, & blandos miratur CAROLUS ignes.Qui Martis modo fulmen erat, quem bellicus ardorJuvit, & armatum castrensis & hosticus ignis,Ipse stupet gaudetque novâ caluisse favillâ.At fatis gratetur ovans, innoxius ille est,Et decuit quem sensit Amor, mollemque GradivusMilitiam exercet: sunt & sua praelia paci.Jam Lusitano de littore regia sponsaSolvit, ubi Hesperiis Titan respirat in undis.Hanc tibi vel notis cuperes Rex magne periclis,Exiliisque emere, atque unam persolvere Divos.Si Veneris mystae pandant oracula vates,Ex simili ut consurgat amor, non dignior unquamIntravit sacros conjux Augusta penates.Divûm ambo creti magno de sanguine, & aequâMajestate pares: pariter dilectaque DivisNomina, sorte pares ambo, virtutibus ambo.Hispanos olim fasces & Sceptra PhilippusHesperiae, & mundi tenuit confinia Gades.Unus cognato deerat divisus IberoLusitanus ager: veteres stat ponere finesNec novus antiquas limes disterminet oras.Oppressas astu gentes, direptaque regnaCriminibus, longum victor possedit in aevum,Non tulit hoc vindex superûm manus. Hispalis omniMox Exuta Tago, partisque elusa Trophaeis.Conjurat coelo plebes, & libera solvitColla jugo, nullâque madet victoria caede,Et pater Alphonsus solio considit avito.Ingens curâ deûm: cujus tutela TonantemRes hominum spectare docet: tua CAROLE fataPoscebant eadem faciles miracula Divos.Anglia, fessa malis, fraternâque ebria caede,Visceribus lassis, rabieque exhausta Tyranni,Fuderat extremas exspiratura querelas.Audierant superi: solis adjutus inermisAuxiliis Divûm, patriae tu CAROLE terraeOpportunus ades suspiratusque cadenti.Quàm bene vos uno socient connubia nexuQuos Deus & fatum atque eadem fortuna maritant!Ergo Augusta veni. Facili famulabitur undaObsequio, & Paphiâ poteris considere conchâ.Utraque par Diva est. Nam tanto pondere laetaCaerula dum sulcas, gens ipsa erravit amorum,Purpureisque alis velis agitaverat auras.Tu cum Neptuni veheris Regina per undas,Non Jovis ille suo credet praelata tridentiTela, nec astriferam coelis inviderit Argo.Ne metuas, nova jam constantes possidet undasAtque insucta fides, animos posuêre procellae,Aequatumque tenet dominae reverentia Pontum.Diva veni, nescis quàm te gens anxia poscat,Quàm tua vel sponsum viduet mora: CAROLUS instat,Ille, Noti si forte levi surgente sursurro,Flamina sollicitâ metuens captaverit aure,Et montes maris & ratibus minitantia saxaConcipit, & syrtes augur timor, Ipsaque MajorTempestas animi & superant suspiria ventos.Jam populi vox una, Venit. Jam littora circumIt clamor coelo, & nomen revolubilis EchoIngeminat, plaususque suos & saxa Loquuntur.Conserti longo pendent examine cives,Stipanturque viae; accelerat cum Virgine mater,Et properi juvenes, & jam non tarda senectus.Nec satis est superâsse salum, dum compita fluctusCernis habere suos, cupidáque undantia plebe.Excessit sors nostra preces. CATHARINA viderisEt melior famâ, & voto formosior omni.Ecce tuis radiis Maii debentur honoresQuà graderis crevere rosae. Jam compita circumIgne triumphali, & taedis majoribus ardent.Curia jam plausu resonat festisque Hymenaeis,Teque morae impatiens cupidis amplectitur ulnisCAROLUS, & multâ praecinctus tempora MyrtoNectit Reginae pariter Sponsaeque coronam.PHIL. FELL, A. M. Omn. Anim. Coll.
## In Obitum Invictissimi Herois GEORGII Ducis ALBEMARLIAE.
ERgo summa Dies, & ineluctabile fatumSemideos rapiunt: modo regia funera moestiFlevimus, & magnis funestam cladibus Aulam;Instaurat fortuna nefas, & vulnera plagisCruda novis onerat. Strictos qui tutus in ensesIbat, & ardenti volitantes turbine glandesSecurus belli, mediisque illaesus in armisGestabat nullo pectus violabile ferro:Morborum insidiis, & saevae vulnere pacisOccidit, & positis jacet ALBEMARLIUS armis.Quos titulos, quae gesta canam, quis carminis ordoSurget? Ad occiduas Armis gliscentibus orasMittitur, audaces fera cum Juverna tumultusMiscuit, & longi movit tentamina belli.Illic & caedes, & dira incendia jactatLoyolae soboles; rebus quae docta novandisSemper, & impuris divos obtendere coeptis.Alma quidem tellus virus quodcunque beatoExpellit gremio, non illic luridus anguisSibila commiscet, non telam texit Arachne,Non Bufo, non Rana tumet, serpentibus ipsisInnocui saltus, & mollior aura veneno est:Nequicquam; Ausoniis veniat si vipera terrisSaevior, & latè diffundat Roma venenum.Arma Ducem majora vocant, has Anglia flammasConcipit infelix, odiisque ingentibus ardet.Advolat, & sacras partes, & regia promptusCastra sequi, genios momentaque grandia secumLaturus; sed fata vetant, ingloria sortiPraeda jacet, laetamque urbem captivus inermisDucitur, & multis potior victoria palmisUnus erat; premitur servili dextera ferroFortis, & ignavae membra exedêre catenae,Atque indigna fames, longusque in carcere pedor.Damna tamen graviora premunt; videt undique fractasInclinare acies, CAROLIque ruentia fata:Quasque videt patitur clades, dolet illud, inultasQuod videt, immoriturque malis, & vulnere in omniIpse perit; caesi Regis super omnia crimenHorret, & ultrices magno stant pectore curae,Vindictamque alit intus & altâ mente reponit.Qualis ubi in Libycis Leo fortè incautus arenisIncidit in casses; pastor gaudetque timetque,Et praedam haud impunè videt: sed siqua viam visInveniat rumpatque plagas, ruit obvia quaequeProsternens, longeque neces & vulnera spargit.Talis erat cum damna furens & bella rependitScotica, & Arctoas latè conterruit oras,Et patriae vindex, & diri foederis ultor.Jamque Caledoniis excita est bellua SylvisOmnis & extremae truculentior incola Thules;Aspiceres hyemesque inter gelidasque pruinasUltrices regnare faces, & sanguine fusoPurpureas caluisse nives, stupet omnia ScotusPerfidus, & frustra noctem longasque tenebtas,Ignotas frustra tertas Thulenque requirit,Extremo positus nequicquam in Limite mundi.Majus opus moveo, premit ipsos dira rebellesSeditio, & poenas jam justa reposcit Erinnys,Et sua Terrigenas vexat discordia fratres.Emicat Arctoi radians à cardine coeliImmortale astrum & terrae Cynosura Britannae;Hac duce & infames scopulos ventosque sonorosEffugit, & populi graviores Anglia fluctus.Quae mentis divina acies, cum callida magnisConsiliis elusa cohors, atque ardua semperResponsa ediderat, dubiique Oracula Veri!Illuxit multos longum meditata per annosJam fatis matura dies, ultusque Parentem,Restituit Natum: triplicis non pectora tentantImperii illecebrae, non fallax purpura tangit,Nec sibi se vicisse putat: quod sanguine multoCriminibusque emerent alii, cum sceptra tenere,Temporaque arreptâ poterat cinxisse coronâ;Innocuas Laurus, & sacrae frondis honoresMaluit, & castà frontem circundare olivâ.Qualis erat cum jam Procerum comitante catervâ▪Excepit reducem Rutupina ad littora Regem!Plenus uterque Deo! charis astringitur ulnisCAROLUS, amplexus miscens, & dulcia libansOscula, & arcanos adspirans intus amores.Candida plaudebat niveis Victoria pennisNulla caede madens; secura atque integra regnaRestituit, purasque illibatasque secures.Nec satis est quod sceptra redux sua debeat istisCAROLUS Auspiciis: studiis tutatur iisdemQueis dederat, pacisque idem servator & auctor;Commiscetque pares armatis laudibus artes.Sic ubi saevorum Pallas post bella gigantumAegida deposuit, dilectae ante omnia regnaCecropiae petit, & proprias tutatur olivas.Necdum omnis tellus tanto satis ampla triumpho:Nunc ingens patet Oceanus, frameamque superbusSubmittit Mavors, & tu Neptune tridentem.Aequoreos fasces & sceptri jura Britanni,Et vasti maris imperium, quà flamina miscetAeolus, aut late fluctus ciet Amphitrite,Vindicat. Innumeris tabulatur classibus aequor,Et procera altis descendit montibus ilex,Pridem assueta notis, magnisque invicta procellis,Servatrix terris pariter Tua CAROLE & undis:Signa illinc Batavum fluitabant caerula malis,Hinc Anglae rubuêrre cruces, assibilat auraBlandior, & pictas justo fert ordine puppesPonti viva quies; credas innare triumphos,Et pompam non bella putes: supereminet omnesCelsa Ducis magni puppis; non aequa inicaretGloria, si stellata polo descenderet ArgoPlena Deis; non cum Venerem Neptunus adoratMollia purpureâ sulcantem caerula conchi.At subito horrendum diro Mars intonat ore,Livida nitra vomens, piceaeque volumina flammae,Sulphuraque, & caecos ignes nigrantis Averni.Quà ruit, effractaeque trabes & robora vastisDissiliunt quassata globis, truncataque membraSeminecesque artus coelo jactantur inani.Horrida turbatum tempestas miscuit aequor,Saevior indomitoque mari cunctisque procellisIra virûm: mediis regnat Vulcanus in undisVictor, & attonitae metuunt nova fulmina quercus.Obstupuit dux ipse Erebi, tantasque ruinasEumenides spectare negant, magis horrida PhorcusMonstra timet, Nereusque udâ caput occulit algâ.Tempestas vix tanta premet, cum magna fatiscetCoelorum moles, & terris mista coïbuntSidera, & immensi labetur machina mundi.Jamque ter attonitum cursu Sol circuit orbem,Saepe acturus equos retrò, totiesque tenebrasRexerat, & tremulâ pallebat Cynthia luce;Fortior instaurat pugnam, Martemque lacessit.Mene ait hostili captivum cernet in orâRhenus ovans, mortemque timens conterrita BelgisDevictis toties ostendet terga Britannus?Ante ego sulphurei laniatus pulveris ictuMembra polo semiusta feram, discerptus ubiqueColligar, atque omni jaceam divisus in orâ.At Batavi, quanquam auxiliis & classe potentes,Diffugiunt; numero major, Virtutibus imparHostis erant; fractasque rates, sparsaeque legentesRelliquias classis pavidi sua littora quaerunt:Jam furor & multi rabies vesana LyaeiCesserat, & pugnâ deferbuit ebria Virtus.Jamque redit cunctis Dux insuperabilis armisTelluris pelagique potens, exercitus omniEt major fato, magnis cui faeta perîclisPacis iniqua quies, armato saevior hoste.Dira lues miseras ventis invecta per urbesCamposque grassata furit; vitalibus aurisImmiscet Libitina neces, & lurida totoExcipitur pestis gremio, vitaeque fatiscuntSpiramenta, animaeque fluunt in fonte venena:Improba nec lentè spargit contagia, passuSed propero ruit, & tota agmina falce cruentâDemetit, atque omnis jacet uno in funere vulgus.Sola medela fuga est; at longè finibus arcentDamnatam morti plebem, manesque silentesPallentesque errant miseris pro civibus umbrae.Ille tamen (quanquam ulla duci nec tela nec ensesProfuerint, quanquam obstantes simul undique ruptisObicibus prosternat inaspectabilis hostis)Stat medias inter strages, & publica pensansDamna suis, tutosque omnes discrimine in unoEsse jubens, lapsis affert solatia rebus.Quinetiam miseram renovata pericula gentemSollicitant ultra, & lassatam cladibus urgent.Urbs antiqua viris, sacro si carmine BardiVera canant, nimium cognataeque aemula Trojae,Quam modo dira lues fatali torruit igne,Nunc aestu graviore cadit; per compita latèFax inimica volat, ventoque agitata furentiVolvitur, & rapidae jactat contagia flammae.Muciber ignito super alta cacumina curruPerque arces equitat summas, petit astra superbusVertice, sidereaeque ruunt in Tartara turres.Extimuit coeli vicinas regia flammas,Communesque rogos, & magni funera mundi.Non ita Sicaniae ruptis fornacibus AetnaeIn superos nova bella movet, coeloque minaturEnceladus, quoties liquefactum sulphure montemEvomuit, flammasque Jovi & sua tela retorquet:Aera ruunt latè campis, liquidique metalliFlumina, & exundant flammae torrentibus arva,Et Siculum rutilis ardescit fluctibus aequor.Nec memor usque sui tardove incedere passuLemnius, aut rapidos voluit cohibere furores,Tutela afflictae donec certissima gentisPraestaret MONKAEUS opem, fomenta voraciSubjiciens flammae, nitrataque sulphura tectisImmiscens, ipsis restinxerat ignibus ignes." O miseros nimium cives, quibus ipsa ruina" Visa salus; juvat & sparsos habuisse penates!Interea innumeris exhausta Britannia damnisAgnoscit superos, pestesque, & dira venena:Bella ignesque inter MONKAEUM appendere fortemNil dubitat, fruiturque malis sub vindice tanto.Hoc tamen, O superi! facinus licuisse BritannisConquerimur fatis. Miseris proh sidera semperAspera, & infensi nimis inclementia coeli!Ingens occubuit patriae Servator & Ultor;Occidit ipsa salus: nunc ultima vulnera gentiParca dedit, poenasque omnes absolvit in unâ.Faelix aeternum meruit qui nomen in armis,Et niveam nullo maculavit crimine pacem.Felix cui licuit fudisse novissima verbaPrincipis in gremio: dextrâ sed & Ille labantesCompressit morienti oculos, animamque recepit;Prosequiturque pio properantem ad sidera planctu.Interea Regum moles sacrata sepulchrisDeposcit magnos cineres; felicibus UrnisAssurgunt Augusta cohors: tumulumque parantesCertant officiis: HENRICUS conditor arcis,ARTURII EDVARDIque & cetera turba nepotum.Quinetiam Virgo blandè gratatur ELIZA,Arbiter & sanctae pacis Steuartius herosJACOBUS, nullo reticendus carmine Vatum.Ipse etiam charas, cum longum exegerit aevum,CAROLUS exuvias juxta, Dux magne, recumbet.Jam non longa dies, rapidique injuria coeli,Non Aquilo, aut cunctis rabies Fanatica VentisSaevior, Augusti temerabit jura sepulchri.PHIL. FELL, S. T. B. Coll. Omn. Anim. Socius.
## Soteria Ormondiana.
TAndem querelis pone modum tuisJuverna, tandem desine luctuum,Revixit Ormondus, caduciGrande decus, columenque regni.Gaudete sacrae Pieridum domusEblana gaude, templaque CynthioDilecta, quantum non Cythaeron,Non viridis juga tonsa Pindi.Evae! recentis conscia gaudiiSonent canoris littora plausibusEt saxa responsent CamaenisPulsa meis, iterentque carmen.Caeca impiorum turba rebellium,Invisa semper Principibus cohors,Zelique mentitâ sub umbrâDocta pias adhibere fraudes.Quo bella, quo vos deferet impotensTandem cupido? Sistite barbarosMotus fatigatumque MartemImmodicis prohibete votis.Ille, Ille regno est redditus & sibiQui pervicaci fraena licentiaeTurbaeque ferratas catenasInjiciet male contumaci.Lanugo vultus vix nova caeperatVestire pulchros, induitur sagumOrmondus, & Scotos frementesAuspiciis pepulit secundis.Qualis juventâ fervidus impigrâMutavit armis prima crepundiaPompeius, & pulchro subegitPaene puer, Numidas triumpho.Quis fata versae dicat Hiberniae?Pulsasque Musas, templaque coelitumDisjecta non levi ruinâ?Funera quis memorare dignisSperet querelis? O HeliconidumEblana sedes! ô Nemora! ô sacraeLaurus, & optandi recessus!Fontibus ô celebrata Tempe!Fortuna quae vos illachrymabiliMersit ruina? qui nisi nominaTum nuda, desertaeque cautesPieriis catulos feratumCelâstis antris! Saepe caput graviMaerens Ierrne vulnere sauciumNarratur ostentâsse NatoSaepe preces gemitusque miscens,Per ista, (dixit) per generis decus,Per spem tuorum, per lachrymas measFletusque; per si quid paternumGrande tibi est, miserere gentis,Assurge & iras concipe vindiciVirtute dignas, quoque tuis patetArena bellis, I, negatasQuaere vias, aditusque rumpe.Quali medullas fulgure percitusOrmondus arsit! flamma capacibusQuae infusa venis! cum protervoIndomitum scelus ire cursuPassim videret. Me nova buccinaMe poscit ingens militiae labor,Me (dixit) in bellum resorbensUnda fretis rapit aestuosis.Vester beatum Carolidae genus,Vester, cohortes in medias feror,Si totus obluctetur Orbis,Vincet amor, studiumque recti.Haec elocutus Caesareis caputDevovit aris, nec violabileDixit sacramentum, ter arae,Ter subitae tremuêre flammae.Exinde quali turbine proruitIn bella, quali fertur anhelitu,Viresque, vultusque, impetumqueFulmineo similis Gradivo!Heu! quantus Illi sub Jove torridoSudor! quot illum non timidum moriPericla circumstant! quot arcesPerfidiae manifestus ultorDejecit acri (plus vice simplice)Belli procellâ! Barbaricas opes,Curvasque Scotorum secures,Et trabeas, ducibusque signaDetracta testor; testor ad arduosAffixa postes signa triremibusErepta, captivosque currus,Et galeas, clypeosque centumPerfossa telis. Quid fera praelia,Quid arma tantum, regnaque prosequorCollisa bellis? Ille ramoTempora Palladio revinctusJani ferocis limina clausit, &Leges Iernae restituit suas,Deditque pacem, quam nec armaNec litui, strepitusque rumpent;Qualis beatis incubuit locisCum pulsa nondum cesserat impiisAstraea terris, & beatasRura darent inarata messes;Simplexque passim turba feracibusSpectaret agris, Nectaris uberesErrare rivos, atque truncisLapsa cavis trepidare mella.Ah ne serenas protinus inquinentSoles iniqui turbinis impetus,Canam nec Ormondi senectamSors levis in nova bella trudat.Eheu veremùr (Dii procul arceantOmen nefandum) ne labor arduusFatumque Juvernae ruentisImmineat Duce restituto.Sat Ille Martis pertulit horridiDuros tumultus, & fremitum gravem,Sat Ille distrinxit minacem,Pro patriâ gladium ruenti.Fallorne! gentis dux bone HyberniaeTe poscit ingens regia coelitum;Fallorne? an illustris triumphiSigna dedit manifesta tellus.Magnum stupentes hinc iter ad polosEmense, qualis, quantus & aspiciIncedis! & gavisa calcasSiderei spatia ampla coeli:Unde illa, Mundi pars quota sit, videsSubjecta tellus, terrigenûm metus,Crebrosque in angusto recursusEt steriles miseratus artes:Sic post laborum difficiles vicesEt post subactum totius impetumJunonis, Alcidi supernaeEmerito patuere sedes.T. BROWN, ex Aede Christ.
## In Artem Volandi.
PRaeterii Artificum nuper cùm forte tabernas,Moestum ac sollicitum vidi genus omne, petentiQuid foret in causâ, respondent se periisse,Inventam modò damnosam infeliciter artem,Quâ submoti homines terrâ per inane feruntur,Suspensi levibus pennis, certo ordine junctis.Quâ ratione quidem actum est de Cerdonibus, atqueAurigis, si homines ultrò citròque volarent.Hic me conductum, fateor, mercede volebantPerniciosam artem versu proscindere iniquo;Quâ propter valido instruxerunt argumento,Nempè quod haec res summo olim sit cauta Senatu,Ne quis subditus unquam extrà confinia regniExportetur praetereâ quod mos hodiernusPro nobis fait, & populus rideret abundèIndutum pennis hominem: sed maxima restatCausa metûs, trepidate viri qui conjuge pulchrâGaudeos, firmate seras, atque obice multoClaudat verna domum, ac triplici ferro obstruat Aedes;Quid demùm si fortè camino illapsus adulterUxorem alatus stupret? sic dicitur olimJupiter in cygni formam conversus adîsseLedaeos thalamos, ubi credo suavè canebatFato jam propiore: mihi herclè aequum esse videturSi gemino frontem cornu insignire maritusGaudeat, ut maechus consutis fulgeat alis,Dum fera Cornutus, quid ni ales fiat adulter?Sed ne consultò sim visus iniquior esseHuic arti, apponam vobis quodcunque libenterPrae se ferre boni possit: Quis, si optio detur,Non vellet potius tranare levem aethera pennis,Quam quadrigarum mala taedia ferre rotarum?Concussus validos, tetrumque uncti axis odorem?Adde quod & stomacho muliebri nausea surgitVix tandem Menthae succo removenda potenti.Quin etiam invento celebri me opponere possumIngeniosi hominis, qui captivum aera clausumUtre, atque ex omni terrae regione petitumServabat summis praebendum non nisi amicis.Haud quisquam inficias ibit praestantius esse, utIpso fonte bibat purum sine fraude liquorem.Denique si nostram quis riserit improbus artemTanquam momenti parvi vilisque, reponoMultùm errare hominem, spes nobis maxima, nam siQuis posset suadere viro multum locupleiNubes intra atque aerias mundi regionesDelegisse locum sibi vicinum aethera juxta,Qui villas post se & patrimonia linqueret, ipseContentus possim terrenâ vivere faece,Impuroque solo: fateor tamen aethere vesciPerpulchrum est, porrò ex hebeti subtile & acutumIngenium coeli reddit purissimus aër.O me felicem! liceat si quando tabellamCernere pulchrè picturatam in fronte figurâAlarum, muris affixam porticibusqueTectorum (currus ubi nunc squallentis imagoApparet) quae quo pretio conducere possisEt quanti, quocunque iter est, ostenderet alas.Tum me continuo ad Lunae faelicia regnaProriperem velox rediturus non nisi magnoArgenti pariter libratus pondere & auri,Impositâque novo orbi antiquâ relligione,Omnibus occisis, Hispano more, colonis.Aut si forte aliquis commovit bella, peramplaLaturus spolia ex mutatâ conditioneRegnorum Lunae, subitò regionibus istisMissus adesse potest, doctus componere lites,(Namque alias sese solet inter ponere gentesAnglia) qui Belgam iratum, Gallumque ferocemConciliet, Lunamque aeternâ pace bearet.Sed mihi momenti magni res illa videturAëris ad campos si quis transferre colonosSedibus è nostris vellet, non aptius ullumCommodiusve reor tempus; namque huc legionesTurmatim properare ex omni parte videbis.Militiae immunes nuper, signisque relictisImpransi venient, exuti vestibus, armis,Tamque leves, coelum perstringere posse putaresAbsque alis: porrò numero jam Scotia plebemPraebebit Terrae infensam, Caroloque regenti;Nullaque gens nostris est aptior incola terris:Quippe famem assueti tolerare, & vivere parvòAërio possunt Scoti pinguescere victu.Proxima succedit, cytharis post terga revinctisTurba Poëtarum, quos aërias regionesJurares habitâsse prius, tam multa loquunturDe coelo stellisque, & sphaerarum concentu.Quin & Pegaseum soliti conscendere quovisCarmine equum, nôrunt pridem volitare Poëtae.Haud ita se facilè attollent, queis jugera centumAut mille agri; quippe illos subsidere par estAd terram, ferrique deorsum à pondere tanto.Quorum nil opus est, quoniam pars maxima nostriQueis nec telluris punctum est, quod euntibus obstet.At Tu praeclarae inventor celeberrimus artisGentibus aëriis positisquocunque sub axe,Stellarum hospitio, & coelo propiore beatisJura dabis, nomenque Tuo de nomine dices;Aeternas postquam sedes, pacemque dedistiFelici Anglorum genti, populoque futuro.FR. HARDING, A. M. Coll. Div. Joh. Bapt. Soc.
## Epulae Pseudo-Protestantium interdictae.
NUper Londinum invisens, vicosque pererransSedulus, & nugis multum & novitate locorumDetentus, nil in totâ jucundius urbeQuam quorundam hominum vultus, atque ora notare:Quos sapere, & multum ingenio pollere, sagaciIncessu scires; habituque atque indice vultu.Miratus, rogo qui forte occurrebat amicum,Quinam illi fuerint homines, vel cur sibi tantiEsse videbantur? subridens ille, quis ergoAngulus extremae latitantem te capit urbis,Ignarumque hominem? nescis hos esse Polonos?Contra ego, quid nobis demum cum gente Polonâ?An poscunt Regem, an populi commercia nostri?Illum ergo Regem quem posci ignare putabas,Jam nunc, inquit habent: & jam convivia lauta,Ferculaque apponi, ac populum, Regemque videbis.Dum loquimur, coram ecce venit conviva togatusFestinans; inquit, scires hunc esse Polonum,Quod toga consutis intexta est pellibus; ut fit,Arctoas inter gentes. Bone Jupiter! ipseReplico, tam sanctos homines, quis crederet unquam,Qui vultu ostentant jejunia RelligionemqueUt nostrûm reliqui, lauto indulgere palato?Certè ego villosum pecus hoc discumbere mensisNon aliter reputo, quam aut ursos fronte severâ,Aut Curios vulpes, qui Bacchanalia vivunt.Atqui de subito redeuntes cerno, nec alvoDistentâ tamen, aut vultu, sua gaudia produnt.Nescio quid misero tristes sermone susurrant:Unde fidem meritam veterum proverbia quaerant;Multa cadunt inter calicem, supremaque Labra.Hic me rem totam callens intercipit ille,Omnes hi, frustrà quos Regis gratia fovit,Publicolae, Carolum vexant, odere Jacobum:Jamque epulae, tanto quas instruxere paratu,Foedus amicitiae, & sociati foedus amorisNil aliud fuerint, (Rebus persona trahatur)Quam dira, irrisis, Regi, Fratrique simultas.Hinc interdictis, confestim impransa revertitTurba frequens epulis: nimirum ut discere possint,Ventriculo arrecti, ad sana argumenta, Magistri,Quae docuit quondam sapientis dogma Meneni.Membra recusabant (non longa est sabula) ventri,Quo solitus vesci, justum numerare tributum;Intereà esurie enecta, & propè fracta labore,Ad veterem rediere fidem, jam protenus ultro.Hic ego, qui ingenium mirabar Principis, usqueJure, interdixit certe convivia Caesar.Nam cum terribiles faecunda haec saecula passimConspiratores educant, atque farinamNovimus esse ream, potuit nil tutiùs esse,Aut fieri, fidos quo devinciret amicos.Ne forte horrendum Pistorum in ventre lateret,Atque infernum aliquod; seu conjuratio quondamUt fama est, latuit, Trojani in ventre caballi.Quis tamen elatos poterit restringere risus?(Quamvis latrantis stomachi multum miserescit)Cum miser ad sponsam vacuus conviva redibat.Fercula praelibantem, & ut omnia laetus ab ovoUsque ad mala citaret, dum ille emunctus & aereEt dapibus, lacerata cibi fragmenta reposcit,Deglutitque rapax hesternae crustula coenae.Quid faceres, inquit, petulanti splene beatus,Si vel ab undecimo properantes undique saxo,Versùm urbem Armigeros vidisses? certe ego vidiIndutos aurum, & festivâ veste micantes:Nimirum, ut quidam insulsis cum fratribus olim,(Quos aetas lusu sapientes ista vocabat)Cum peterent longè, sitientes, ubera TauriIrrisi multum, siccique ex urbe redirent.Interea toti qui vendunt nuncia RegnoMercurii, atque fide transmittunt cuncta Polonâ,Quid facient, postquam vetuit convivia Princeps?Hebdomade aut tota miseris dormire necesse est,Aut tolerare famem, nisi forsan prandia lauteDescripta, in chartâ, queis praela parata laborant,Clamosos poterunt ventris depellere questus.Prô saevo cives nati sub sydere! quos necDum demittit vivax invisi ira Papismi.Vastavere domos quondam turba impia Romae,Visaque in unam tota est urbs abiisse culinam;At nunc quaesitos (ita fama est) denegat ignesIsta cohors, nostrae nimis ingeniosa ruinae.Osi nostra bonos poterit sententia civesPermovisse, ut quondam ingenti mole columnamStruxerunt, orbi quae toti ostenderet ignes;Sic nova jam turres luceret Pyramis inter,Quae exprimeret lancem eversam, urbemque esurientemHic ego, nunc aliis detentum rebus amicum,Oxoniae tenui liceat mihi vivere quadrâ;Et Regi potius, Fratrique haurire salutem,Quam ganeos inter sic indulgere Polonos,Queis tam larga crumena, ut emant tanti, Esuriisse.RIC. DYTON, Armig. è Coll. D. Joh. B. Com. Gen.
## Conventicula dissipata.
ECquis nunc Caroli ramo felicis OlivaeImpediat caput, aut frondentis vimine lauri?Ecquis (Iô) meritos victori instauret honores,Victori Carolo, quem non rationis egentem,Lernaeus turbâ capitum circumstetit Anguis.Saepe quidem nostrum Lemana exorta paludeBellua funestis vexavit cladibus orbem;Saepe per Angliacos sparsit contagia campos,Squammasque cristasque minax, & sibila colla.Tandem uno Carolus magni par Herculis ictuFoecundum scelus, & centeni verticis IrasInfregit, penitùsque animosum contudit Hydram;Nam postquam infandas vetuit coalescere turmas,Protinus è medio tantis exterrita damnisSeditio, foedum visu & mirabile monstrumCessit, & in tenues paulatim evanuit auras.Eïa age nunc intra Privati limina templiQuae scelera, & quantae steterant sine vindice fraudes,Musa memor referas, primaque ab origine pandas.Augustae in medio (quid non Augusta malorumConcipit, aut quas non alit intra viscera pestes?Stat sacra Aediculae moles, Ecclesia mater,(Parce mihi sacram dicenti) ubi semisacerdosNescio quis curtatus iniquo forfice crines,Et nigrâ cinctus togula, solennibus horisMagnâ voce boat, turbaeque ad scamna sedentiNon intellecti pandit mysteria verbi.Huc omnes, quotquot mirus sub pectore fervorExagitat, coëunt diverso ex ordine cives,Usque à Patricio, qui largo abdomine tardusSidonias merces, & tinctos murice pannosAedibus in magnis venum proponit, ad illumQui clausus conductae angusto in limite cellae,Taurino corio soleis succurrit iniquis,Et tritas solido fulcit tibicine pelles.Huc & quae lapsos dextrâ jam computat annos,Plena Deo mulier, gressum molitur anilem;Illi clausa quidem jam dudum obsurduit auris,Usque tamen venit auditum, captatque reclinansNequicquam patulo divina oracula rictu.Nec matrona deest oculos dejecta decoros,Nec quae luminibus prima ad subsellia stantemDetinet obliquis lasciva sororcula fratrem.Interea rostrum divinae nuncius iraeScandit ovans, positisque in laevum dactylothecis,Ter glaucos huc atque illuc circumrotat orbes;Ter tussitque screatque, & ter levat aethera versusSudantes digitos: summisso murmure tandemIncipit, atque humiles imitatus voce susurros,Tanquam aliquid Divi admotam garriret in aurem.Mox querulo gemitu, & singultibus Ilia pulsansTriste ululat, celeri nunc cursu verba fatigatNunc iterum, tardos trahit in longum sermones.Scilicet usque adeò vanis se accentibus effert,Totque simul reddit vocum discrimina, ut omnemDixisses uno clamare è gutture caetum.Jamque inflans buccas & pollice stans erectoPlenius ora rotat, jactisque ad sydera palmisSubsilit, & valido pulvinum concutit ictu.Nec mora, nec requies; Meritricem protinus altoCulmine Romanam turbat, penitùsque nefandamEx imâ vellit radice superstitionem.Cancellos, sanctosque choros▪ altaria, taedás,Diripit, atque ipsam pariter cum sindone mitram,(Panniculos Antichristi de veste petitos.)Interea sudatque fremitque & pulpita quassat,Tanquam ageret, quod suadet agendum: nec minus ipsumIn Carolum distringit amarae spicula linguae;Illum etiam Papae addictum, sedisque LatinaeCultorem inclamat, pravisque in devia ferriConsiliis, prorsus divini luminis orbum.Sic Regem, & Proceres obliquo crimine mordensAuritos palpat circum praecordia fratres.Quis tamen ille fores pede concutit importuno?Lictor adest, multusque simul post terga satelles.Quid nunc Auriculas, bone vir demittis inertes?Posticum ne quaere, gregem ne desere pastor:Quo fugis, Heroûm fortissime! —non vacat inquitIn cunctos libras bis denas solvere menses.Dixit, & elapsus fallaci protinus antro,Mortales visus medio in sermone reliquit.Diffugiunt fratres, &, pallida turba, sorores.Huc illuc sparsos (proh formidabile nomen!)Constabellus agit: nunc hos, nunc occupat illosA dextrâ laevâque, & chartis nomina mandat.Pars aurum numerat, meritas pars altera paenasPersolvunt, clausi tenebris, & carcere caeco.His concussa malis, gratos Fanatica caetusDeseruit rabies; atque indignata recessit;Plebeiusque animi paulatim elanguit ardor.Seditio, modo quae specie pietatis & umbrâPrivatis viguit templis, in bella furentesHaud ultrà impellet populos; nec jam amplius illosDefendet numerus, junctaeque umbone phalanges.JAC. NEWTON, Armig. è Coll. Trin. Oxon. Socio-Commens.
## Excellenti in re Medicâ Admirabili Viro D. THO. SYDENHAM, M. D. In Schedulam Monitoriam de Novae Febris ingressu.
O Qui capacem nobilis artifexEludis Orcum; quò tamen ibimusCuncti, quot humanae ParentesEt decimae tulit ordo Lunae;Praesens fugacem sistere Spiritum,Praesens maligno tollere de toroMortale Corpus, & propinquumExequiis removere Morbum:Quem Nos honorem, quas statuas TibiPonemus, O cui non alium paremIn arte Phoebus, se remoto,Aut oriens videt aut recumbens?Quo Febris audax cunque movet pedem,Te Mater omnis, Te lachrymabilisAccurrit Uxor, nè caducumOrba virum puerósque ploret:Seu Confluentes fortè timet notasDecora Virgo; Tu faciem eripisPericlitantem protegísquePerniciem juvenum futuram.Atqui odit artes & Tua poculaHaeres profusus, Quem simul extulitAd spem implicatus vel FebriliIgne Pater, vel Hydropis Undâ.Mirè paratam, Te Medico, SenexProtelat Urnam, non sine gloriâPhaebi Tuâque, qui fugâstiPollicitum sibi magna morbum.Sic Te scientem non faciunt LibriEt Dogma pulchrum; sed SapientiaEnata rebus, mensque factiExperiens, animúsque felix.Non Mille Plantae & multa domi Vitra,Ignesque Centum aut Hypothesis placensProsunt Medenti vel CoërcentSaeva Luis mala, saeva Febris:Ni pectus adsit consilii potens;Ni plena rugis ExperientiaUsúsque naturam secutus,Quid faceret moneant in aurem.Haec Praxis olim grande decus SacraeAdduxit Arti; Sic Veterum stetitSecura fama; sic praeivitHippocrates, merúitque Coelum.At non eandem sorte pari viamPressit Galenus; Non Arabes VirumAequè sequuti; non FalernâUsque madens Paracelsus uvâ.Primus relictae Tu genium asserisFidemque normae: En Diva Tibi SalusApplaudit & ridens Juventus,Vitaque non metuens Sepulchri,Ex quo vagantem scripta manu TuâCorrexit Orbem Pagina nobilis:Longum Illa Morbosis, TibíquePerpetuum patefecit aevum.Jam siqua restant, Eja frequentibusConcede votis; Nos JuveniliumVulgus Medentûm, Nos avarâQuaelibet excipiemus aure.Fortè & futuro tempore quispiamPoëta, Musis charior, aetheriTe sidus addet, Te salubreSidus, & in Crisibus benignum.Me destinantem talia ChymicaeCurae reposcunt: Me Medicus laborEt Spes locatae non vacarePieriis patiuntur undis.ED. HANNES, A. M. ex Aede Christi, Oxon.
## Dioptrices Laus: Ubi de 
* Telescopio.

* Microscopio.

* Conspicillis.

* Vitro Ustorio.

NAturae effoetas vires, mundique senectam,Et longo labefacta situ jam saecula, frustràQuid, Superi, querimur? reparans ecce omnia damna,Sanctior ars, nobis oculos, melioraque praebetLumina; &, antiquâ vafri sine fraude Prometheî,Arripit insontes coeli de fornice flammas.Inde pias accende faces, nec pectore soloAccipe, Musa, deum; tibi namque accedere juxtaJam licet, aeternòsque oculis audacibus ignes,Et Phoebum perferre tuum; cupit ipse videriJam propius; laetusque novi cultoris honore,Hactenus ignoti pandit mysteria Coeli.Jamque mihi Parnassum ultra, Bifidumque cacumenEfferri videor, subtúsque relinquere terras.Scilicet hos, Galilaee, tibi debemus honores;Aethereas aperire domos, acieque sagaciAstrorum servare vices, sedesque Deorum, &Naturae scrutari oculato arcana Cylindro.En totus miratur Atlas, quis nuncius illicSidereus secreta Poli rimetur, & ausitPost Pallenaeos coelum affectare triumphosRursus, & arte novâ terras inferre Tonanti.Nec minùs interea coelestes Jupiter arcesSecurus teneat, dum se ipse Satellite crebroUndique Stipatum circumspicit, & simul omnesNobiliore deos videt exultare coronâ.Major quippe sibi, speculo monstrante, videturAddita majestas; solio sublimior altoIpse stupet fulmen dextrà, sceptrumque sinistrâAugeri, tumidâ consurgit Gorgone PallasSaevius & major nova sidera terret Orion.Laeta Venus patris Oceani jam despicit aequor;Seque juvat totam speculo meliore videri;Et formam maculis, naevisque agnoscit in ipsis.Illustrat sic Terra Polum, dum tollit ad astraMortales, miscetque deis, specularis Arundo.Ut verò Aethereâ sat se jactavit in AulâArs mirata Deos, parili mortalia vitroMox submissa videt, Mundique arcana minoris▪Tum quae Parrhasiii tabulas, doctasque MyronisEffugêre manus, nullo depicta laboreAnte oculos subjecta jacent, mirisque figurisIngenti exiguas mentitur imagine formas.Interea Natura suos augescere foetusPost partum foecunda suum miratur, & ipsoGaudet Prodigio, laetôque errore triumphat.Dumque suis adytis, & caecâ nocte reclusosThesauros defixa stupet, nihil illa ColossosSuspicit, in parvâ stat summa superbia prole.E tenebris sic turba minor caput exerit, & seOstentat terris parvi plebecula Mundi.Cernis ut aversis Parthorum more sagittisIratae minitentur Apes, quâ saeviat OestrumCuspide, vel Muscam tutetur quanta Proboscis.Hoc speculo si fortè suam Formica figuram,Magnaque robustis crescentia membra lacertisAspiciat, jam majus onus committere tergoAudeat, & priscos iterum renovare laboresMyrmidonum, veterisque redit jam gloria gentis.Hinc Pygmaea cohors aucto cum corpore sumatIngentes animos, & dignos Marte furores:Jam truculenta novis incedat grandior armis,Bistoniasque ad Bella grues, gentemque rebellemVindictâ stimulante vocet; fremit aethere totoHostis & attonitum dat Strymonis unda fragorem.Nec tamen haec credas artis ludibria, VitroIpsi etiam gaudentque senes, dùm, nocte fugatâ,Luminibus, geminos duplicato sidere SolesExcipiunt, reducis solatia laeta Juventae.Stat speculo longaevus honor, quo sacra vigoremCanities, ignesque novos miratur, ovatqueIpsa suas hyemes, seniique perire tenebras,Emeritosque oculos faecundâ luce nitentesLaeta renascentis simulachra referre decoris.Aetatis vix sentit onus, viresque seniliFrigore consumptas, oculis pars maxima vitaeSolamenque sedet, quos cùm quasi morte labantesArs firmat speculo, duplicis confinia vitaeMiscet, & Aesonios praestat felicius annos.Namque ubi torpescit lumen, senioque gravatDeficiunt oculi, segnis petit ipse latebrasSpiritus, & moestâ sese Caligine condit.Mox, Vitro faciente diem, novus emicat ardor,Visque animi rediviva suam festinat ad arcem,Edomitâque aetate nitet; velut orbe recentiOstentat renovata suos cùm Cynthia vultus.Ast ubi mutatis imari Protea formisArs amat, Aethereos effingit callida soles,Dum fovet in vitreâ conceptas Lampade flammas.Has Siculus mirâ arte senex jaculatus ab arceSicaniâ, totam miserando funere ClassemConsumpsit, Marcelle, tuam; furtiva remotasCarpsit flamma rates, incensoque aëre totoFulgura sparsêrunt Crystalla inimica profundo.Proximus Aetnaea stupuit Vulcanus ab arceCaecas ire faces, rutilusque incanduit Aether,Erubuitque suos, Phoebus non conscius ignes:Ut vero Vitreâ vidit sua tela pharetrâVibrari, speculoque jubar jam missile factum:Miror, ait, Superi, quae tanta potentia terrisExuperat nostras quantumvis Aemula, flammas!Ecce novi soles, inclusaque lumina Vitro,Accendunt Siculas nostris ardoribus oras!Concipiunt Crystalla saces, gremioque nivaliVel flammas didicêre pati, nec victa liquescuntNativo stipata gelu, proprioque rigore;Stat contra glacies nostri secura Caloris,Augentque allectas innoxia frigora flammas:Ipse Vitro videor, quam nostro hoc Aethere Major.NIC. HOBART, Armiger, è Coll. Trin. Oxon.
## CARMEN PINDARICUM IN Theatrum Sheldonianum.
QUousque linguas oculis litamusVictimas tacentes?Quousque defixi stupemusSaxei saxa, plumbeique plumbum,Tanquam nos vacuis parata conchisSimulacra coelo dedolasset Artifex?Vocales ecce lapides & trabes sonoraeIngratam humanis taciturnitatemCognatis exprobrant, Dryas quos obstetrixEduxit rupto frustra de robore, frustraDeucalionaeo mollîbant numina jactu.Eia quae doctis Musica pulsibusTot malleorum suave concinentiumAgrestes cicurat sonos!Cedant Orphei tandem miracula plectri,Atque Amphioniae fides;Ille feras olim sylvasque sequacesExcivit & montes vagos:Hic Architecto moenia carmineStupenda Thebis addidit:At ecce jam blando fragoreIpsos murorum symphoniaVates attonitos trahit:At ecce ruderibus prosae jacentemMe me Poëtam extruit,Cui tantos liceat sonosConfusae saltem pro more imitarier Ecchûs. 
*II.At nullum eloquium nulla sonantiumDecora verborum strues,Vastarum trabium non enarrabile textumAequabit, solidamve exprimet harmoniam.En ut sublimi pensilis aëreTenditur campus juga ponderosiSustinens plumbi, gravidumque foetoCulmine montem!O quàm justa fides nectit amantesArbores, quondam solitas procariBlando murmure, nutibusque blandis!Connubio junctas stabili vis nulla revellet, Divortiumque sera non facient saecula.En audax quanto machina nisuMuros deserit hinc & hinc relictos,Metumque subjectis jocosumSalvis incutit usque & usque tutis!Non illa planispherii minacisSecura lapsum magis expavescit,Firma quàm coeli camera arcuatiAeterni fornicis ruinam.Tam stabilem jubet esse vastitatemIngenium potentis Architecti,Quo nil solidiusve latiusve,Quod molem aetheriam vi sustinet Atlanteâ,Carcere quod veterum teneriOrbiculorum nesciensAugusti extendit latè pomoeria coeli. 
*III.Divina Wrennus heu diu mathemataVel docto nimium pulvere sordidaEvexit assurgens in altum,Intérque stellas luce donavit novâStellis vel ipsis invidendá.Illic Sydereo spectator in AmphitheatroVidit ferarum splendida praelia,Iratisque coruscantesFaucibus atque oculis rogos.Illic serenarum pictis noctium scenisVidit Planetas praescios coeli mimosHumuna ludentes fataNunc ore risus comico futurosFestivosque sales, atque hilares jocos,Aethereis celebrare choraeis,Nunc face lugubri radiisque pullisEt scelera & caedes nepotumFingere materiem cothurnis.Tandem rependit gratus hospes aetherisSpectaculorum syderibus vices.Mirantur astra posse mortales manusDitare terras aemulâ coeli domo.Quin & rivalem lustrat amabilem,Suamque coelum deperiens imaginem,Ut penitùs speculo fruaturJam plures oculòs & lumina plura requirit. 
*IV.Quamvis hianti subtrahat popelloModesta frontem fabrica, sicut decetSacro parente procreatam virginemNon turbâ genitam promiscuâ; Profanis subducat licetOculis plebis malè feriataeIntemerandum vultus eximii decus;Quale nec Etruscá miratus victor in urbeNegavit olim CarolusCuivis mortali fore fas profestâLuce videre;Non illa coeli tamen intuentisCriticum lumen fugit; ultro SolemLynceum vocat, astraque curiosaCentum receptat fenestris.Ingentis populi videt capacesPegmatum moles attonitus Sol,Mundi Supervisor supremus,Intèrque varios undique miratur forosTam bellam ordinis benignitatem,Dum nulla lucem pars queratur amissam,Tristemque pulla lugeat Eclipsin.Hic Sole melius quilibet vel ipsoEt cunctos vidisse potest, cunctisque videri. 
*VCelandum nihil est, nihil tegendum;Nullus hic error latebras requirit.Perfecta surgit undequaque moles,Et merito duplicis gerit ornamenta coronae:Quanta debetur quotuplexque WrennoLaurea victori, servatori civica,Capitique decentior ArchitectoTurrita Cybeles corona?Devictam nimium diuOppressamque suis miserabilem ruinisTectonicen benignusArtium civem reddidit urbiOlim quae rudibus dedit vagisqueArtibus urbem.Longa nequicquam rabies Gothorum,Quae citò Romanum perdidit imperium,Bello terebat usque pervicaciArtem vastatoribus inimicam.Auxiliatrices frustra accestêre catervae,Orbisque conspiravit dedecus in suum;(Nam subruendae pronus ArchitecturaeUbique totus orbis erat Gothus)Aggressus hydram Wrennus immensam ruit,Quanquam tenacis consuetudinisLoricâ squammatam adamantinâ.Aemula nec partem nodosa Triumphi,Herculeae ritu, clava sibi vendicat,Hic radio totam debili & pusilloBarbariem sternens, simul omnia monstra subegitQuotquot foecundo tulit ignorantia partu. 
*VI.En multus altis hinc & inde murisEn triumphalis ut resurgat arcus,Intusque & extra nobiles columnae,Artis frequenter olim abortientis(Ut mos patriciis malus puellis)Proles adultae matris absoluta!Hae tandem ingenio columnaeHae tandem docto laboriQuamvis Herculeo statuunt nil ultra.Prorepsit instar arborum suarumErecta terram deserens specusque,Radices quibus egerat tenellas,Mundi recentis humilis Architectura,Quam suis Aborigines in antrisFacturam seris sevêre nepotibus umbras,Et pulchras magis & magis salubres;Paulatim truncum crevit in arduum,Sed falce majorum severâDepressam bene luxuriem retroCastigata coërcuit.Hinc crassa densato robore praevalensSimul & virili specie decoraDorici nodum capitis deorumTemplis supposuit, potens ferendisCum coelo late immenso Diis universis. 
*VII.Mox cultiores inter Ionum moresConsita campis uberis Asiae,Ingenio sese comem populique soliqueAccommodavit obsequens:Scapo procera delicatioriSurrexit altum foemineis caputGaudens ornare Volutis.At non molliculae similis mulierculaeTenella formam coluit imbecillam,Sed qualem decuit supponere vastisEphesii Tholis miraculi;Sed qualem decuit viraginiOperam Dianae dare,Quae compta gaudet ducere nunc choros,Mox & ferocem, robori sacro fidens,Ferro comminus aggredi leonem.Nondum supremum contigit formae decusHospitem donec bene grata pulcram Corinthus effecisset pulcriorem.Enata busto virginis Corinthiae(Quam mors beatam jussit esse matrem)Perfectum aeternâ redimivit fronde caput,Quam nequeunt hyemes mille, nec ipsumMummiae Laurûs implacidum verDecutere innumerâ saevius hyeme;Superstes usque durat, & superstitemGaudet servare Corinthum.O digna sloreo columna sertoQuod tibi posteritas composuit bene!Sic olim truncos formâ senioque vetendosDonarant veteres alienae vere juventae. 
*VIII.Quo me Musa rapis? quid juvat aviasArtis obscurae penetrare sylvas?Quid implicatos inter arborum nexusEt Labyrintheos scopulorum anfractus,Laboriosas vix movere pennas?En quantus vacuo latè patet aequore campus,Invitatque vagas spaciosus alas?Non tantum Alpheò riguum benignoPisae florentis nobile pratumFecisse quondam nobilius tuoDignabere volatu;Cum juvenes oleâ frustra victrice superbos(Ni tu connexam laureae vatis tuiFrondem perenni vere donasses brevem)Pindarico aeternùm jussisti vincere cantu.En major patet undiquaque campusFertilis laudum, licet usque messemCarpas immensam, crescet in obviamPremetque falcem, nesciâ domariSuperba gaudens copiâ.Hinc sume paucos sume libens tibiQuos spargas humilis ministra floresAnte pedes magni Sheldoni.Nam tu (quantumvis diligas audaciam)Usque adeo nunquam credo eris improba,Ut velis capiti verendoAmbitiosa tuas stolidè circumdare nugas. 
*IX.Nescit laureolas gestare ineptasEcclesiae militantis dux triumphalis,Cui sacras ambit sacra comas mitra,Mitra splendorem quae capiti suumDebet acceptum, nec radiis nitetAureis tantum, nec istisLuce quos dives preciosioreGemma reflectit:Lumen recondat sol licet benignum,Nubesque glomerentur minaces,Splendet nativo lumine fulgidusSheldonus, & aeternum splendebitEcclesiae vel cadentis dux triumphalis.Furente bello mutuisque mundumConquassante odiis revulsum iniquo,Immotus ille perstitit futuraeFundare pacis artibus Theatrum.Mox licet ipsa bonis pax saeva minetur,Dum turpes animat fovetque sectas,(Ut solet calor excitare vernusAgmina reptilium venenosorum)Quanquam theatris improba vel ipsisFanaticorum concio mimos agat,Solitasque meditetur tragoedias;Pergit securus, dubiosque civesVetat timere publicas ruinas:Sic ingruente pluviâ, per imbresErigit adversos subridens lumine blandoSol arcuato pensile fornice, &Luce depictum variâ Theatrum;Sic ille sacri pignore foederisDiluvii refluum spondet non affore fatum. 
*X.Quotcunque jactet dives iste inaniumArcus opes liquidas colorum,Sheldonii ut primum specto laquearia coeli,Inops videtur, tunicamque amictusMore mendici variis pudendamInterpolatis undiquaque pannis.Quis Divum Stretere, tuae quis lumina dextraeIndidit atque oculos? oculis quis munera visùsAetherei? frustra murum tibi corpus opacumObjicit & tenebris thesaurum obscurat avaris,Tu reseras animae gazas, tu pandis acutoAbdita peniculo infossae penetralia mentis.Foecundi soboles orientis artesOcciduis cum sole plagis venêre ferentesInfluxum lucemque parem;Sed patriae memores (arcano sceptra recessuCui placuit secreta coli, regesque latentes)Se quoque subducunt, majestatemque reconduntVelatam proprio lumine mysticam.At nunc retectae prodeunt, tandem suosOstendunt pictaeque colores;Tandem benignae respiciunt procosEt pleno intuitu beant;Quos nymphae veluti fugacesDumorum in salebris toties latuere protervae.Sed tibipraecipuè tibi blandum renidentArtes, Stretere, faventes:Una indignatur suffusa rubore Poësis,Quod nequeat calamo hoc rudiReferre dignas penicillo vices,Pictoremque suum meritâ exornare tabellâ. 
*XI.At ecce nasum perspicillo putremArmatus antiquarius seniliVicina postquam millies & ampliusCuncta lustravit monumenta tardus,Laudavitque vice millies millenâVultus dimidios, fractaque brachia,Pedesque manco corpore devios,Cognatasque suis ubique rugisRupti frequentes marmoris cicatrices,Tandem vix oculo volante raptimPercurrens vastae socors miracula molis,Romanos celebrat, merosque Scauros,Pompeiosque crepat, Caesaresque divosDebita montosis penetrantes astra theatris.Quin tu requiris qui per arva nummosUrbis relliquias pecuniosae,Mundum cui libuit subactum arantiLascivà malè prodigalitateSemente sulcos aureâ replere;Fac digna tandem messis ut resurgat,Qualem Romanus culta per oppidaRetusus ensis langüit metendo:Fac redeant ut opes Neronianae,Theatra cernes digna mimo Caesare:Theatra cernes ipso Jove digna tragoedo. 
*XII.Aurifero quicquid Pactolus fonte reclusit,Volvebat flavo quicquid in amne Tagus,Quotquot Erythraeo desumpsit ab aequore gemmasUrinator Arabs vel Indus,Aestu secundo prona Romano tulitFortuna fisco locuplete inundansUrbem diluvio suum.Lympha per vicos pretiosa plenosReciprocante devoluta sluctuHuc illuc variè rotata gyrosLudebat Euripi vagos,Ultraque semper progredi recusansFida permansit glomerata notoGurgite Romae.Frustrà liquatas turba cataractisProdiga disruptis praecipitavit opes;Innumeras frustra quisque reconditasCorrupit imbre gemmeo puellas,Pauperie Jovis irritâ, qui miser unicamContempto Danaen redemit auro.Frustrà bibebat unionum pocula,Quorum guttula quaelibet vel ipsiInvidenda Tago ditior occidit;Frustrà perdendas Oceano truciOpposuit Romanus opes, recessitOceanus, victoque novas dedit aequore terras▪Post tot praelia Roma contumacemTandem non potuit domare censum;Arte fatigatâ luxuque exhaustoLanguida succubuit, victam se fassa, libido. 
*XIII.Natura mater filiis Britannis(Ut solent primogenitis parentes)Largita fertiles benigna fundos,Lautis quietos praediis beavit.Natu minores quos opimioreDitare nequiit hereditate,Labore multo sedulos coëgitPecuniarum summulas relictarumUndique redactis auctitare nummis.Hinc rivum geminâ quem fundit America mammàOceanum victor qui premit aureus,Arentes Genuae montes Batavaeque paludesTotum bibaces penitus exhauriunt.Ad nos si revomat forte aliquantulumTurpis avaritiae crapula Belgicae,Luxus hoc noster cupidè resorbet,Resorbet atque iterum vomit.Quantillum istius tandem aliquantuliPurgatur usus sepositum in sacros?Ecclesiae tamen hoc quantillumHeu quantam invidiam movet!Hoc excitavit nuperos sicarios,Veste queis matrem spoliasse pulchrâExplere nequiit impium furorem;Quin proles atavis digna ferocibusAntiquâ Britonum barbarie trucesCorpus parentis ense penicilloConcisum horrendis foedarunt undique monstris. 
*XIV.Hanc rex misertus (sanguinem ut decebatMartyris coronati superstitemQui pius exhaustam numeroso vulnere cernensCruore donavit suo)Hanc rex sororem, filiam, parentem,Ut posset salvam tandem, Sheldone, videre,Commisit fidei tuae.Tu lene plagis balsamum cruentisInstillas placidâ benignus arte;Tu nudam modestè decoroCingis amictu.Dilectos matri natos matremque diligentesFoves alumnos Oxonii tuae,Qui possint tantis olim succedere curis.His ne voluptas innocens severisLudusque defuerit honestus,Theatra condis, effusosquePergis suppeditare sumptus.Lassantur numeri, cytharaeque fatigataeDeficiunt toti non ausae accedere summae:Excrescit usque vasta, limitemqueDedignata pati se comprobat infinitaeNatam legitimam magnificentiae▪Nos molem interea turba ScholasticaLatè coruscantem stupentes,Clamamus Logicae fidemMontemque (spectemus licèt)Vix abjungimus aureum chimaeris. 
*XV.Augere impensae quemvis miracula tantaeQuis potuisse putet?Augere docti potuit imperiiDoctissimus vicarius,Sheldono Fellus meritò secundus & soli.Hic dum benignâ comis aequitateSalariorum munus administrat,Additque vultus pensionibus bonos,Mox efficaci languidos praesentiâSuscitat fabros & urget,Ingeminat pariter nummosque diesque laboresque.Hinc arcta quoties ratio supputantiumMinas & hebdomodas ponit,Opus reclamat, & sibi credi postulatTalenta dum refert & annos:Opus reclamat, atque inaestimabilesImplere Felli calculum jubet curas.O dignus astris igneus animi vigor!O digna sole, digna rivali industriâ,Qui sese officio jactat sublimis eodem,Dum circum assiduus cursum rotat indefessum;Nec mundum torpere sinit, sed luce jacentemExcitat, & solitos mandat renovare labores!Evigilat pecus omne solo, laetaeque volucresAëra cessantem pennis & voce lacessunt.Mox & nocturnis paulatim emersa sepulchrisGens hominum interrupta capessit munia vitae.Nec gravis indulget terreno gleba veterno,Sed sua netrices producunt stamina plantae.Ille instat radiisque minax castigat inertesAcribus increpitans, gnavos reficitque fovetque.Continuò immensae reseratur janua gazae,Fiscum aperit quaestor, lucisque diaria solvensSplendidus aetherio sudores pensit at auro. 
*XVI.Nunc primum ars didicit Theatra blandoLenis ingenio struere innocentia,Quo natura modo soletAedificare animalia.Olim sonabant vinculis fodinae,Quae servulorum gregibus, indidit victoRomanus insolens victor.Lassabant raucam miseri ploratibus Ecchon,Disrupta validis marmora querimoniisPraevenere manus gementium.Astabat gravis inspector vel ipsisDurior saxis, operi negatosTerga super numerans cunctos vigil ictibus ictus.Multos ruinae, caeteros longus laborOppressit urgens, omnis emersit lapisTunc sepulchralis, nec maculis tantum suisInsons erubuit, respersus sanguine Ophites.Sic caede multâ caedibus crevit locus,Et tenerum in cunis didicit saevire Theatrum.Moles avorum quam bene degenerExosa labem nascitur crudelium?Huic ipsa facili saxa mitescunt indole,Sumuntque jussas ocyus figuras,Quam quae reflexus vidit Deucalion viros.Mox eadem bello durata aetatis amicoVel firmitate provocabunt marmoraQuae dudum cultu gaudent superasse decoro. 
*XVII.Cedere se natura libens fatetur,Victricemque ferens cervice superbior artemAugusto nitet ornatu, & captiva triumphat.Artis trophaeis artium pugnaculumQuam cingi placidum decet?Hic non ursa gemet, non leo rugiet,Nec saeviorum paria gladiatorumConcurrent impete bruto.Pectoris humani caveâ exagitare latentesPugnaci ingenio ludus erit feras:Has periment multâ cinctas indagine risusAcuta jocorum spicula.Plausum terra dabit, dabit aether;Plausum beato cincta caelituum choroMaria Sheldono dabit.Qui sanctus istas expulit templo feras,Turpesque deduxit bestiasAlio necandas; noluit puerperamAeternûm stabulo jacêre virginem,Quo toties vitii commotum stercus oleret.Quis nunc profano queritur impendi locoSacras divitias? quis invidetBonis dicatam literis malus domum,Et templa secum templa mussat improbus?Non ille templum saxa qui cumulat facitSed qui sacra facit: templum Sheldone dedisti. 
*XVIII.Quis tantis tibi pro meritis, quis digna rependetMunera?Quodcunque valeant pauperes Musae dabunt,Quas infelices veluti CaryatidasOppressit aetas barbaris gementesSubstructionibus rudis.His tu Theatra condis, & choros jubesPermistis hilares ducere gratiis▪Mox docto rediment labore lusus,Styloque multum sedulae sacram tibiExsculpent solidae statuam de marmore samae,Quae sueta monstris fabulisque, verumUt vidit hic miraculumObstupuit, saxoque stetit mutata rigenti.Erecta vultus essigiem tuiDignam syderibus, tollet in aethera.Angustam nimium terra crepidinem·Praestabit statuae immensae, vix satis capacemCurvatum toto coelum dabit aethere concham.Ridere nanos sas erit Colossos,Pygmaeumque Rhodi tumentem.Hanc juxta positus si modo Alexander staretIntegro caelatus Atho montosus, Magnum puderet tantulo nomen dariPumilioni.Talia nequicquam devictâ mole superbaSimulacra tradent posteri silentio;Aut meritis veluti▪ China suum FeCurtabunt monosyllabis.Posthac Sheldoniâ sacratam in imagine famamInsonti solam cultu venerabitur orbis;Nec caedent jumenta homines invita litantes,Sed facient linguisque suis atque auribus ultro. 
*XIX.Non ego si cunctas mihi gens humana dedissetQuotquot habet linguas, totidem resonantia mirisOra modis, possem dignè celebrare canendoSheldonum vel dimidium.Non Latii vates, non quos sua Musa rotundoOre loqui docuit cives, bellîque tumultusEt pelagi, nimbosque aequare & fulmina verbisSufficient Graeci:Non vel Sheldonii quamvis de marmore praeliViribus acceptis Antaei more resurgunt.Hoc unum aeternis sata invidêre figuris,Quae solum nequeunt dignè expressisse Patronum.Caetera prona fluunt facili cessura labori.Quicquid Niliacae signarunt numina chartae,Pergama membranis quicquid pinxere repertis,Quicquid Arabs, Indusve, vel ultima regio SerumDoctrinae cumulo superaddidit Europeae,Aut periit dudum, aut tenebris damnatur iniquis.Tam scripsisse parum est.At vos Oxonii proles doctissima matrisEdite perpetuîs mansura volumina saeclis,Sheldoniis mandanda typis, nostroque relictoMox immensum orbis latè impletura theatrum.Nec manca ingenii plorans monumenta fugacisPosteritas pulchras colet indignata ruinas;Aeternà vos fama manet veneranda juventâ: 
*XX.Quid faciam? lasso novus incumbit labor,Aliena laudum venit venit acies,Musamque lacessit anhelam;Agnosco longè vexilla nitentia,Howardianae signa quis nescit domus;Quae sola laudum sola titulorum valetTantas alere copias,Floddeniis victrix quantas delevit in agris,Cum rueret pelago Scoticus cruor, & fremebundum(Sic victor saltem) torrente retunderet aequor.Gaudet feroces impete vividoStirps generosa domare;Oppressos eadem laetior erigit;Nec seris licuisse sinit vel annisDum pereunt veteres perdere semideos simul.Perire dixi? funera lacrymisProsequimur stolidis vana superstitum.Scilicet anguineos circumvolvuntur in orbes,Extremaeque animam caudae de torque resugunt.Nos nos interimunt interire nescii;Iratisque licet spicula faucibusTetrumque demserit venenumAut fortuna favens, aut melior Deus;At laetos aureo picti dum circuunt tractu,Amplexibusque blandientibus mulcent,Ignaros sensim lambendo depascuntur. 
*XXI.Ipsum parentem progenies feraAnnosum tempus teneros quod procreat annosMox recipit patulo fugientes oris asylo,Ipsum parentem progenies feraAnguem (qui veteris ruderibus ChaiCoaevus orbem prodiens cinxit novumFlexilis & variis metitur saecula spiris)Ipsum vipereo soboles furoreParricidis usque lancinavit morsibus,Donec vulneribus hinc & hinc fatiscensCicatricosam pudibundus abderet caudam,Ultimasque retro pariter sepeliret aetates.At postquam jubar aureumSplendidae refulsit munificentiae,Qua sepulchretis penitus sepultisDonavit Heros Illustrissimus lucemSydus Arundelae benignum;Resuscitato prorepens vigoreEmicuit validusque vividusque.Deterso nitidus situ,Stellatus squamis terga micantibus(Qualibus astriferos ingens complectitur orbesCoeli Sydereus Draco)Antiquitati pandit lumen obscurae,Tenebrasque demit Historiae;Majoribusque posterisque partiturLargus influxum bifidum, vetatqueIllis praeteritum deesse, vel his futurum.Tantum veneno non potuit salutariSerpentiformis Epidaurius deus,Unum iste mortalem breviRestituit vitae, Virbios hic anguisInnumeros resuscitat,Quos nec Jovis ira nec ignes,Quos non ipse suo poterit consumere dente. 
*XXII.Emergunt latebris marmora squallidis,Et Graecos simul explicant honores,Quos tellus ingesta diu graviorque premebatBarbaries superincumbens.Consurgunt iterum victores Pancratiastae,Quondam decoro pulvere sordidi,Nunc turpem excutiunt situm,Antiquosque palam gaudent monstrare triumphos.Plus Asiarchis, plus dedit omnibusHeros tibi Smyrna Britannus.Donârunt illi morituris praemia frustraCivibus, ipsa suis olim tumulanda sepulchris.Aeternùm hic monumenta jubet durare, virosqueResuscitatâ vivere memoriâ.Rursum Cecropiis oritur gens Attica glebis,Indigenasque iterum terra parit suos.Reductus Orco cernitur Theseus novo,Divosque secum ducit, & Superos facit.Renata patrem tota coelituum cohors Salutat Howardum Jovem.Sed tantos inter quos sibi posterosAscivit ultro, clarior emicatHenricus genuinus haeres,Sublimis columen domûs.Hic major titulis altior omnibusInsurgit nudus honoribus.Hic eruditâ liberalitateVirtutis monumenta suae, monumenta vetustaeSacra Academiae,Contulit Angliacis sapiens largitor Athenis. 
*XXIII.Cingunt Theatrum quàm bene splendidumObscura fusci rudera marmoris?Antiquitatis umbra quam juvat sacraeNovisque lucem nube vicinâ novamStructuris addit amica?Fragmina sic veterum scientiarum,Sic foeda, putris, verminosa molesNutantem infido quam posuit soloFestinante manu temerarius & malè laxâCompage caducamStagyrae alumnus, aede naturam suâ(Inepta fortem sicut Alciden Tyros)Vincire gestiens Deam;Haec ipsa moles irreparabiliDudum collapsa ruinâ,Quam futiles scholastici laborantInstaurare iterum validumque inducere tectumAraneosis hinc & inde telis,Hac ipsa moles adjicit nitoremOperi stupendo, cui sacrâ posuit manuFundamenta novo benignusCarolides, manibusque dedit consurgere doctis.Fervet opus; satagunt pariter juvenesque senesqueEt generosa cohors & non ignobile vulgus.Hortatrrix natura viris, seque ipsa videndamExhibet, & cunctis quaesitam saedula terrisMateriam confert; jam sydera— 
*XXIV.Mens mihi quid restas? tibi nempe minatur amicusJamdudum Icarium Venusinus in aequora lapsum.Dum cereis audax vel ignito cupisVicina Soli Pindarum sequi pennis.Hoc ille tutos saeculi vates suiHoc monitos voluit salvis quibus esse licebat:Nos certum manet exitium, nos undiqueExpectar sus ruituros. Eligere fatum liceat, evitare non licet:Obsedere vias latrones GrammaticastriQuotquot frequentes conterunt vatum greges.Illic feroces Critice ProcrusteàHeu docti nimium versus torquere misellos,Nunc tensos immane pedes producere gaudent,Nunc sauciatis amputare syllabis,Cum gemitu nequicquam animam sensu expirante:At forte servum siquis exosus lutumAliena liber abominetur vestigia,Impediunt vario turbatos objice campos,Quos voluit latè faciles natura patere:Sed ars molestas sibimet objecit moras,Sevitque spinas sponte foecundas nimis.Has transilire gestit, has perrumpereGenuina naturae filiaPindaris offensae vindex animosa parentis.Has legis expers impetu ruens vagoSecurior per avia, per invia pede curro volante.CORB. OWEN, ex Aede Christi.
## PISCATIO. AD GILB. Archiepisc. CANT.
HAmigerae insidias artis, celataque parvoAera cibo canimus, quae toro pendula filoAstutus tremulâ piscator arundine jactat,Donec inescatam calami curvamine praedamDucat, & in siccâ salientem exponat arenâ.Alme fave, Praesul, vati, si forte vacabitIngentem ad nostras animum demittere nugas.Namque & te, vani non semper nuntia, Fama,Justitium quondam sacrorum, indictaque CleroOtia, fluminibus narrat donasse propinquis:Temporaque adgemuisse viris cum saeva vetarent,Solivagum justas ripis jactasse querelas,Et gravia ad consulta gregem admisisse silentûmAh nimis heu justae ripis periere quaerelae,Et frustra consulta gregi patuere silenti!Ah quoties Carolum, Carolum juncosa sonabantLittora, dum tremuit liquidâ tibi suber in undâ,Praedaque suspectos timidè deglutiit hamos!Ah quoties nullis tutò credenda tabellisFluminibus mandata dabas, quae nosceret exulAugustus, si quâ mundi regione latentemInveniant, ipsa Oceano dum mista vagantur,Spem reditûs solo contentum pascere voto!Foelix ô primos sacrorum imitate magistros,Praelusit cui Canna Pedo; qui, doctus utrumqueAequali rexisse manu, successibus aequisIn cathedram notas piscanti adduxeris artes.Et nos, assiduis cum lassis forte licebitOfficiis, paucas calamo concedimus horasAufonae ad ripas, ubi musas voce cientesTe, venerande Pater, canimus, votisque vocamus,Et captare homines captô de pisce docemur.Poscimus inde fidem dictis, veniamque rogamusSi varias inter populantûm flumina fraudes,Quae vati mage nota, mage est laudata voluptas.Nam mihi nec lento contextae vimine nassae,Introitu illectos sacile remeare natantesQuae prohibent, orcique aditus imitantur avari,Nexave nodoso cohibentia compede piscesLina placent: nimis ista rudis crassaeque MinervaeSolos arma juvent, quos, Lutrae more Palustris,Dura fames adigit victum quaesiisse rapinâ.Nobis, quos nitido nascentes Delius astroRespexit, genitisque suas simul indidit artes,Ingenium quaestu prius est; deceptaque praedaDireptâ potior; dapibus quin ipsa saporemCaptitiis doctae praebet solertia dextrae.Sic Phoebum quondam truttâ percâve voraciCaenantem, memorare juvat quos ipsa laboresFecerit, & quantâ steterit victoria luctâ.Quin vati ipse suos celebranti carmine lususPropterea haud invitus adest, & sufficit ultroCantanti numeros: Et vos Heliconia turbaVestra datis facilem narranti gaudia VersumNamque & vos ripis olim Permessidos undaeInflexas curvastis acus, calamoque reductoAd cava captivum traxistis littora piscem.Primus at eximiae sterilis successibus ortusArtis erat (sicut majorum semina rerumEsse solent semper mediocria) nec tamen Ipsa,Si faveat modo docta cohors, despecta sagaciEruere è tenebris metuam primordia versu.Calliope stipata choro dum casta sororumFabellisque ludisque vacans, in littore opacoForte Aganippeas latè spatiatur ad undas,Quà procul à scatebrâ collectis fluctibus auctusVolvitur, & lymphis sabulosas versat arenas,Qui modo fons dictus, jam fluminis ambit honores:Certatim mutum fertur vidisse natantûmLascivire gregem, & vermes captare minutos,Siquos aut rapidus defert penetralibus amnis,Aut notus, aut pluvia, aut foliis quassa ingerit Alnus.Viderat, & vestrâ poteritis forsitan, inquit,Credulitate capi, mox vimen fronde salignumNudat, & evulsam tenui velamine spinamDucit in effigiem reparantis cornua lunae,Aeraque dilectis fallacia contegit escis.Deinde (suis recolens olim periisse capillisCaelicolas hominesque) istis ni fallimur, inquit,Tertia debetur liquidi victoria regni.Dixerat; & tereti capitis de pectine raptasExuvias torquet digito, virgaeque ligatisExtremae, tandem celatum accommodat hamum,Atque bolum nitidas lethalem immittit in undas.Mira cano & solis forsan credenda Poëtis.Nam simul ac fluvio Musae maduere capilli,Ambrosiis diffusa comis spiramina aduncamInficiunt spinam, medicataque tingitur offa.Protenus assultat patulo gens squamea rictu,Ambitiosa capi: at praereptâ proximus escâPisciculus socios fraudat, potiturque rapinâSollicitè, inque gulam fugiens deglutit hiantem.Funestos sentit ducentem Virgo triumphosInflexumque levi vímen cum verbere torquens,Mox caeco rictus laetanti perforat ictu,Inque virescentes protractum projicit herbas.Praeda minuta fuit (digiti mensura) sed illiTingitur argentum minio, cui bractea sparsimMista coruscanti squamas interlinit auro.Accurrunt artemque simul, piscemque sororesMirantur, laudantque; pares dum musa relictisInstruit insidias, & eandem porrigit offam;Forte sed ut curvum plebis globus obsidet hamum,Unus adest procerum, cui turba amoa ruentiTerga dat, & fugiens intactas deserit escas:Objectas vorat ille dapes, tenuique cruentusVulnere, porrectâ sontis sibi pondera pinnâAddit, & obnixus protracto elabitur aere.Ut vidit, namque adfuerat, Latonia prolesParce, ait, imparibus certamen inaniter armisProtrahere ulterius Dictaei nata Tonantis.Rem permitte mihi; nisi me mea carmina fallant,Faxo ego, ut ille breves agat, improbus ille, triumphos.Et calamo calamum solers immittit iniquum,Aere extrema ligans, quâ se minor inserit, ora;Et lentum in summâ configit arundine vimen.Penniger astiterat sonipes, setasque rogantiPraebuit; has docto versatas pollice PhoebusTorquet, & inter se complexibus implicat arctis,Funiculosque breves tereti coalescere nodoCogit, ut exaequat mensuram linea Cannae;Dein netum appendit Chalybem, quem (flumine & ignoImbutum, & lente rigidum) lunabat in orbemDimidium forceps, armabat acumine lima,Extabatque tenax diffisso lingua metallo.Mox funestum epulis mendacibus induit hamum,Et juxtà adnectit terebrati pondera plumbi,Mersus & intactas ad fundum deferat escas.Quàque salix summis porrecta supernatat undis,Et densâ latebras offundit piscibus umbrâ;Quaque subit rapido labefactum gurgite littusAmnis, & in sese refluus decircinat undas;Obreptat pronus ripae, lapsuque silentiEx inclinato pendentem vimine ofellamIn liquidas demittit aquas, virgaeque tremoroVersatum, vivos imitatur reptile motus.Securi fraudum, lethalia edulia captantAmnigenae, cupidoque petens sua fata palatoImminet, & sequitur mersum grex squameus hamum.Delius, ut turmis obsessas percipit escas,Siste blanda cohors, perituris non opus isto est,Impete, ait, ridens; haec saevae fila sororesNêrunt, inque levi immittis latet Atropos offà.Et simul objectos retrahit captantibus uncoAere cibos, donec fugitivis acrius instansPiscis edax dapibus, chalybem simul abdidit ore;Nutat & indicium sinuamine praebet arundo,Setaque jam varios describit in aequore gyros,Ut primum tectum descendit in ilia ferrum.Nec mora in obliquum detorto vimine PhoebusFalcato laesum configit acumine piscem:Ille jecur caeco violatum ut vulnere sentitMille dolos versat; Nunc toto pondere nixus,Nunc recto, nunc obliquo se gurgite librans,Ancipitesque simul ducens hinc inde choreas,Excutere abrupto conatur viscere pestem.Saepe cavos ripae tentat penetrare recessus,Funiculúmque trucem contortae interplicat ulvae;Saepe petit fundum, de fundo ad summa repente,(Ociús emissâ Parthi post terga sagittâ)Surgit, deciduusque gravat pendentia fila,Et simul adductâ tentat discindere caudâ;Scilicet ingentem vetat indignatio piscemTradere tantillis immania membra catenis.Phoebus, ut ancipitis pendet fortuna Palaestrae,Motibus intentus, similes in pectore cuditIpse dolos, varias ut destruat artibus artes.Conantique fugam decies, deciesque retracto,Nunc refricat crudum repetito verbere vulnus,Nunc iram obsequio frangit, mulcetque furentem,Et libertatem laxatâ ostentat habenâ.Mox ubi permissis lascivit in aequore gyris,Plus aequô audacem veniâ, & nil late timentemAdducto revocat loro, cogitque profundumPermutare vadis, propiusque assuescere coelo.Utque emergenti decrescunt pondera, tractimGurgite nunc prono, adverso nunc flumine ductumAëreis suffocat aquis, dum Ventre gravato,Utris more jacens, summis resupinus in undisPendet iners gracili tandem de vimine moles.Inque cavam sequitur nullo luctamine ripam.Ipse suam victor praedam miratur, & acriIntuitu in patulâ monstrum metitur arenâ,Confossum ut trucibus quondam Pythona sagittis.Et forte oblongus, cui fecit Barbula nomen,Mullus erat; quo non est piscis cautior alter,Aut cui majoris confixo gloria luctaeDebetur: sic ille dolis sic viribus urgetPiscantem, exhauritque omnes versatilis artes.Successu hoc Latonigenae conamina crescuntQuae sibi fatidicus spondet fore prospera vates.Mox alias rimatur aquas, quos torquet EnipeusTurgidus, Apidanusque senex, & (notus amoreAntiquo) Peneus, saevae incunabula Daphnes,Quasque suus fundit Ladon, quasque ipse bubulcusAmphrysi quondam lenes potaverat undas;Et titulis ripam signat victricibus omnem.Fiscellamque levem redeunti saepe gravabatTyroni acceptus, capitatus Gobio, lusus:Et Rutili pariter molles, Apuaeque fugaces,Spineaque objectans tractanti tergora Perca:Atque levis summis volitans Alburnus in undis,Lacceaque, incaepto Gallos imitata feroci,Sed primos cedens toleranti ignava furores.Tuque (suem rostro referens quo glarea ab imoVertitur, unde pari nomen sortiris ab usu)Mole minor, gustu vincis qui, Porcule, Percam.Saepe Abramis, brevis in latum cui panditur alvus,Carpaque turgidulâ caenis gratissima linguâ.Nec non Pactoli fulvo perfusa metalloTinca (Machaoniis morbos cui pellere succisVulneraque affrictu dederat sanare salubriIpse olim; & nulli vivas violata natantûmDixerat, ut nostris accedas integra mensis.)Gratum humeros curvabat onus, neque caetera deerantPraemia quae duro constantia mista laboriExigeret. Quoties te musca imitata fefellitTrutta sagax, quae (multiplici variata coloreEt rutilâ flavas distincta aspergine costas)Das duplices epulas, oculis priùs, inde palato.Te quoque, cui rictus armant dumeta patentesFluviorum Phalaris, cui natio tota natatrixPraeda sit, inque acidâ turmatim conditur alvo,Prodidit objectus celato Gobius hamo.Quin-etiam (audaci usque adeo fortuna laboriFáverat) ingenti nonnunquam pondere pressitSalmo latus, qui praecipiti natat obvius amni,Objectasque super moles, praeruptaque saxa(Post capiti admotam celeri sinuamine caudam)Diducto sese cervix jaculatur ab arcu.Irrita sin prorsus reddant conamina soles,Immodicive imbres, vel utrisque immitior Eurus,Omnibus exercet virtutem casibus aequam,Ipsaque in eximium cedit patientia fructum.Haec mihi dum tacitas Aufonae solus ad undasObductum globulis jacto fallacibus hamum,Pennigeram satagens calamo suspendere plebem,Et desolatos indignor retibus amnes,Rara quod occurrat projecto furfure praeda,Et tardo ingratas successu falleret horas,Tradidit ipse pater vatum: cytherâque recedensHoc pariter tactâ cecinit modulamine carmen.Nimis beatus ille qui tremulam manûArundinem scitâ regit,Epulisque gentes fascinans aquatilesRictu fugaces protrahit.Huic laeta puris corda turgent gaudiisQuae nullus effuscat dolor.Aulae palaestram cautus ancipitem fugitDubiamque honoris aleam.Non ille avaris invidet periculaCurasque queîs constant opes:Nec jurgiosi litibus mistus foriTerit Advocati limina:Nec aestuosum mercibus metuit mareOpesque pensat flatibus.Mulcet quietum lene murmur fluminis,Dum bellicus tonat fragor.Seseque mutos inter oblectat greges,Dum perstrepit rixis domus.Aurora nondum Conjugis liquit torum,Suum impiger cum deserit;Cyathoque guttur laetus epoto lavansEt arma cinctus congrua,Coeli sereno tempore ingreditur viamSereniori pectore.Pedes deinde Thamesin, aut Trentam petens,Ut piscibus struat dolos.Avium sonoro pipillantûm guttureOblectat aures voculis.Avidâque amoenos nare captat halitus,Aurora quos Florae rapit.Simul & novali exercito salutiferHauritur exudans vapor;Suspensa sulco dum arva calcat impari,Pedibus Iambos metiens.Laboriosae semitae intereà moras,Gratis levat spectaculis.Sylvasque, fontesque, viridique pascuoPecora aspicit vagantia.Hinc quassa currit Bucula ad mulctralia,Stillante nectar ubere.Memorque blandis postulat mugitibusVicariam proli manum.Et inde inermi fronte molliculus feritAgnus parentis mammulam.Ripas deinde quas petebat obtinens,Setas adaptat vimini;Chalybemque gratis vestiens eduliis,Unctum salivâ projicit.Cicada ferrum stridula infixum tegit,Aut musca bombis perstrepens,Hamoque rufus saepe vermiculus micatFacitque pisciculis famem,Hamoque pinguis saepe lendicubus nitet,Miniove massa subrubens:Cornuque, peraque locuplesque calceus,Subinde sufficiunt dapes.Hoc inchoatur more piscanti dies,Sic occupatus vespere est.Sibi ipse turba est, ipse convictor sibi,Et confabulator assidet:Salientis usque suberis motus notans,Grassantis oris indices.Sin forsan unus adsit aut alter comesAlterna jactant vimina,Nec interim sunt muta piscatoribusUt Piscibus commercia.Nunc multiformis, quam intuentur, MachinaeLaudatur author unicus:Nunc cantilenis mutuo innocentibusLepidae assuuntur fabulae.Procul at profanum lege colloquium fugant,Regi deove injurium,Nec dicta mutis ista piscibus putantQuae teste coelo jactitant.Perusta sin sudore membra diffluant,Phaethonte Cancer dum rubet:Aut imber ingens axe confracto ruat,Aquasque sternat bullulis,(Dum junceis anguilla de cutilibusExpergefacta cursitat)Umbra imminentis arboris stratos tegit,Et canna Piscatur jacens:Spoliisque opimis saepe tollentem gravans,Otia rependit foenore.Declive tandem cum terit Phlegon jugumTrahuntque noctem sidera,Piscibus onustos Hesperus ducit domum,Ubi praeda mensas instruit;Lassata demum membra, post gratas dapes,Inemptus occupat sopor.
## CARMEN DE Sanguinis Circuitu, A GULIELMO HARVAEO Anglo, Primum Invento.
MUsa mihi, causas memora, quo ferveat igneSanguis, quam rapido exundans torrente feratur;Quid venam repleat; cur tensa arteria pulsuPerpetuo micet, alternis residensque tumensque;Quidque intermisso praecordia verberet ictu.Non haec, docta licet, veterum cognoverat aetas;Non haec Phillyrides Chiron, non ipse MachaonNon Amythaonides; non haec pulcherrima vidit,Quamvis discissis cuncta indagaret in extis,Abderitani cultor celeberrimus horti:Nec tu, magne Senex, Coâ qui missus ab urbe,Ut male suspectos tua pelleret herba furores,Risisti meritò insani deliria vulgi.Nec solers Phrygiis ortus Galenus in agris,Quem cognata diu mirata est Roma medentem,Grataque posteritas omni venerabitur aevo:Nec Caesalpinus; nec tu, praeclare Soavi,Olim Phoebaeas inter notissime turbas,Quà Padus irriguos foecundat gurgite campos,Quàque Antenoreas Neptunus protegit arces,Et circumfusis tutas amplectitur undis:Sed, quem felici laetata Britannia partuEdidit, Harvaeus, notum per secula nomen,Harvaeus monstrator erat, primusque latentesExpediit causas, priscisque incognita seclisEruit é tenebris, piceamque abscedere nubemJussit, & obscuris accendit lumina rebus.Hic etenim varios expendit sedulus ususMembrorum, mentisque aciem per singula mittitSollicitus, sectisque animantibus inspicit omnesMorborum tacitus sedes; secumque requiritUnde trahant lentae renovata incendia Febres;Et quo fonte, quibusque exundet fluctibus Hydrops;Quid maciem inducat; quid iniquo pondere splenemAttollat; quae vis faciat lapidescere Renes:Has ille atque alias moriendi mille figuras,Vestigatque animo, mortisque pericula longèSummovet, & medicas Parcis instantibus artesOpponit prudens, atque omnia mente volutat;Nec putat in membris vitalem haerere liquorem,Tardaque per longos protendere stagna canales,Sed ruere, & celeri circum virtigine ferri.Convocat interea lectos in tecta sodales,Queis praeclarae artes, & sacra Epidauria cordi:Atque, ait, experiar mihi quae comperta videntur;Sintne satis perspecta, & certis cognita signis;An vanae tantum species, & amabilis errorMe noscendi avidum falsâ sub imagine ludat.Arreptumque Canem obtortâ cervice prehensumTollit, & in mensâ resupinum ponit; at illeArrectis horret villis, & brachia morsuAppetit, & magnis ululatibus omnia complet;Et pedibus pugnat. Sed nulli obsistere fatisFas est. Harvaeus validis complexibus urget;Atque infelicem, & luctantem plurima frustra,Per mediam extendit tabulam; tum fune reductosInnectitque pedes, & vincla tenacia stringit.Cumque ita porrectus metuens, pavitansque jaceretIlle miser, trepidans artus, & pectus anhelum;Tum placidè aspiciens vinctum, sic ore profatur.Non me, inquit, feritas animi, non dira libidoCrudelem facit, aut saevi inclementia cordis:Sed mihi mente imâ, totisque recepta medullisLaudis sacra fames nolentem talia cogitMoliri, & lenes abigit de pectore sensus.Fert animus caecas naturae aperire latebras;Occultas olim rerum perquirere causas;Captivumque diù vinclis exolvere verum.Certum est magna sequi, & tectas, peuitusque remotasExplorare vias; quo flumine sanguis agatur,Quo duce liventem inficiat nova purpura venamTu, quanquam insandos miser experiare dolores,Immeritamque feras paenam, solamen habetoMortis, quod fato non sis jugulatus iniquo;Quòd neque disruptus rabiosi dente MolossiOccideris, nec te consumat pigra senectus.Nam neque, per fossas, foedamque ignobilis ulvamProjiciere Canis, nec tabo membra liquescent;Nec tu nocturnis raptus laniabere monstris,Nec putrescentes corvus populabitur artus.Sed si (quod fore confido) mihi docta MinervaRiserit indulgens, votisque vocatus ApolloAnnuerit caeptis, nunquam tua fama peribit;Sed quacunque mei pertinget gloria facti,Tu quoque notus eris, totoque legeris in OrbeClarus, & aeternum vives moriture Lycisca.Talia narrabat surdo, dextraque coruscosCultellos effert, gladiisque micantibus instat.Ut verò vulnus sensit fera, corpore totoContorquet sese, & fremitu gravis intonat acri;Et simul infrendet nudatos spumea rictus,Dente, oculoque minax frustra; tremor ilia pulsat;Exercetque ferox vanam sine viribus iram.Namque illum summo conantem insurgere nisuIntorti cohibent nodi, clavique trabales.At Senior nullo turbatus murmure pergit,Et rigidos enses, & inexorabile ferrumPerque leves tunicas, perque ultima viscera ducit;Intentusque operi extremi penetralia VentrisPandit, & incisas properans divellere carnes,Illas hinc atque hinc manibus detrudit; & indeIntrorsum adnutans fumantia conspicit exta.Hîc Jecur immensum vasto se pondere jactat,Et tumet, & Tyrium vincit splendore venenum;Sic pulchrùm nitet, & nativo fulgurat Ostro.Haec domus, ut fama est, tenerorum tristis Amorum;Hinc procul intentans saevus sua tela Cupido,Mollia languenti succendit pectora flammâ.Sive hîc vi magnâ, & multo percocta calore,Immutata novum sumunt alimenta ruborem:Seu potiùs nimio sanguis flagrantior aestu,Hîc faecem nocuam, atque acri flavedine BilemExuit ardentem, & latices deponit amaros.Quod superest oleo, & molli pinguedine lentumEt servat longos, faciles & concipit ignes.Hinc autem contra, & diversâ in sede recumbitSplen, & mole minor, facieque obscurus, & usu.Hunc levibus perhibent Pulmonem agitare cachinnis;Aut succum austerum, atque humores colligit atros;Aut escam subigit, stomachoque infundit acetum.In medio jacet ingluvies, barathrumque macelliVentriculus, magni protensus imagine sacci.Huic appensa olidas circumstringentia faeces,Intestina haerent, variosque inducta per orbes,Multiplici gyro sinuosa volumina torquent.Haec membrana levis nexu complectitur arcto;Perque illam niveas cernit prorepere fibras,Quas primus doctâ detexit Asellius arte;Lactiferasque vocat lactis de nomine venas.Pancreas, & Renes, plura & miracula rerumTransilit, aut strictim, & festino lumine lustrat;Alta petit, vitaeque arces invisere gestit.Stat supra expansum famâ memorabile Septum,Altera carnoso pars est circundata limbo,Altera Pergameas imitatur lucida pelles;Et per transversas aequo libramine costasTenditur, atque imas superis driscriminat oris.Incipit hinc primum hirsutus se attollere Thorax,Molliter inflexus curvatae more carinae.Hunc natura parens, venturi praescia, firmoCostarum vallo, & solido muniverat osse.Hîc etenim assiduo motu praecordia PulmoVentilat, inque vices hauritque, & rejicit auras.Hîc Cor quod reliquis voluit praecellere membrisIpse Pater, medium sublimi in sede locavit.Sed neque summus honos, neque propugnacula prosunt;Ille cruentatas mergens in pectora palmas,Omnia crudeli properat discindere ferro;Irrumpitque aditus, laxataque claustra revellit.Tum verò occultae sedes, vitaeque recessusOstendunt sese, & Cordis domus alta patescit.Ipsum autem tenero affultum Pulmone superbum,Interiore cubat tecto, & penetralibus imis;Vitalesque omni diffundit corpore succos.Nunc penitus totâ intentis compagine nervisTollitur, & stricto tumidum mucrone minatur,Intentatque ictus; nunc fibris mollè solutisDecidit, & subitò flaccescens languida circumDemittit latera, & cono procurrit acuto.Nec mora, nec requies; rapido sese ocyus EuroColligit, & motus servat, repetitque priores:Atque iterum assurgens solidum densatur in orbem;Atque iterum in longum pendentia fila remittit.Nam Natura sagax pariter nobisque ferisqueMirâ arte in geminas divisit Corda Cavernas;Quae modo turgentes ingesto rore tumescunt,Et mox emisso subsidunt sanguine. NempeNil stabile, immotumque datum est mortalibus aegris;Nec sine continuo ducenda est vita labore;Exoptata quies mors est. Cor mobile pulsuPerpetuo quatitur, trepidatque: ex Corde supernoQuatuor enatae procurrunt ordine Venae,Hinc binae, atque illinc; facies non omnibus una,Non idem est habitus. Pars crasso tegmine tutaAlbet, & inclusos occultat cauta liquores.Pars tenues tunicas, pellesque induta nitentes,Purpureum ostentat laticem, livensque fateturInternos minio nativo ardescere tractus.Illas spiritibusque tumens, & turgidus inflat,Has leni placidus percurrit flumine sanguis.Verùm Corde omnes, & eodem fonte coortae,Grandescunt primùm, & fluvio majore feruntur;Post autem angustos subitò tenuantur in amnes,Inque canaliculos aliosque aliosque tributae,Decrescunt sensim; silisque extensa minutisExta per, & carnes, atque omnia membra vagantur,Vivificum cunctis afflantes artubus ignem.Haec aliis olim satis explorata relinquit.Ast ipsum interea cupidum nova cura fatigat;Quis Cordis molem exagitet labor, unde calentesAccipiat succos, & quas extrudat in oras;Quo fluat exundans per aperta foramina Sanguis,Sanguis qui inducto venarum tegmine clausus,Ambiguos trahit anfractus, & fallit eundo.Sic ubi lentus Arar tacito per pinguia repitCulta gradu, lenique pererrat pascua rivo,Incertum est partes has, an labatur in illas:Cum verò injectas accepit gurgite moles,Et trabibus fraenantur aquae, vehementior exit,Mutatusque fremit, superatoque aggere spumansSaevit, & in Rhodanum violentas concitat undas.Ergo placet tepidos amnes, cursumque ruentisSanguinis obstruere, & nodo constringere Venas.Sunt geminae ante alias insignes mole, modoque;Illam jure Cavam vocitat Romana juventus,Hanc olim Graii dixerunt nomine Aortam.Contiguis pariter labuntur fluctibus ambae,Et socios ambae spargunt per corpora ramos.Hanc Harvaeus, & hanc oculisque animoque remensus;Forte Cavam primò tenui complexus habenâ,Amplum intercludit filo cohibente canalem,Obsepitque vias. Atque hîc, mirabile visu!Qui propior Cordi sanguis dilabitur ultròCordis in Auriculam, depletaque sanguine VenaConcidit, & vacuas jungit sine flumine ripas.Qui verò excelsâ Vitae distabat ab arceLongiùs, astricto praeclusus stamine, caeptumSistit iter, magnoque attollit Vasa tumore:Distentas tunicas, & claustra obstantia pulsat,Implicitos nequicquam ardens perrumpere nexus.Postquam haec Harvaeus solerti mente notârat,Ipse manu nodos, & vincula linea solvit.Tum subitò emissus per mota repagula sanguis,In patulas Cordis cellas, & tecta refertur.Haec ubi visa seni, multumque expensa sagaci;Arripit ingentem, vincloque innectit Aortam.Omnia nunc diversa videt, nunc altera surgitNaturae facies. Nam quà longissima VenaPerplexos ultra nodos porrecta jacebat,Mollior elapso flaccescit sanguine; sed quàInterius spectat, Cordi conjuncta sinistro,Dura riget, succoque superveniente tumescit.Allabensque liquor, spatiis conclusus iniquis,Aestuat introrsum, vitalemque ampliat orbem,Et propè disrupti intendit retinacula Cordis.His etiam rite expensis, simul omnia circumLaxat vincla Senex; magno simul impete sanguisEmicat, & prono decurrit concitus amne:Corque vices peragit, renovatque arteria pulsum,Quantum efferre valent moribundi languida membra.Harvaeus, qui cuncta animo securus obibat,Constitit attonito similis, paulumque moratus,His tandem charos dictis affatur amicos.Vos quibus alma salus curae est, qui sacra medentûmPocula miscetis; quorumque potentibus herbisFata retardantur, miserumque extenditur aevum;Accipite haec animis, memoresque recondite vestris;Et veras demum vitae cognoscite causas.Dissimiles Venae varios formantur in usus;Hae primùm acceptos pleno de Corde liquoresCarnibus instillant, & toto corpore miscent;Regressos illae in Cordis penetrale refundunt.Principiò sanguis fonte eluctatus ab uno,Conjungit vires, & magno flumine fertur;Post autem in rivos scindit sese usque minores.Tunc iter obscurum ingrediens, caecosque meatus,Exiles Venarum apices, & parvula lentusVasa subit majora petens; & semper eundoAuctior, immensus redit in praecordia torrens.Nam velut irrigui fontes, fluviique minoresIn Thamesin leni deducunt murmure lymphas;Ille novo fluctu, & lato spatiosior alveo,Crescentes undas sinuoso in Nerea tractuPromovet, ingentique impellit flumine Pontum.Haud aliter summo rediens è corpore sanguis▪In tenues primùm Venas, parvosque canalesInsinuat sese; subito majora redundansVasa petit; tandem collectos undique rivosInque Cavam cogit, ripisque coërcet eisdem.Illa gravis tumet, & refluo distenta liquorePartem oneris ponit, Cordisque eructat in oras.Quod simulac sensit venientis pondera succi,Tenditur, & rigidum, & massâ majore gravatumOmnibus insurgit fibris, multaque potens viSanguineum amplexans laticem constringit; at illeQuà data porta ruit: Pulmonem protinus omnemProluit, & tetrum exhalans de pectore fumum,Aetheriâ nimium fervorem decutit aurâ;Atque inspirato vitales aere flammasSuscitat, & raptim coelesti accenditur igne.Tum nitor effoeto redit, & nova gloria succo.Jamque sinum Cordis laevum fulgentior intrat;Atque inde in vastam magnâ vi pulsus AortamProsilit, illa ictu distenditur, & simul omnesExpansi toto subsultant corpore rami.Sanguinis hoc iter est, atque haec via regia vitae:Perpetuis agitur gyris membra omnia circum;Atque iterum in Venas, iterumque in Corda recurrit;Itque, reditque viam, celerique reciprocus aestu,In sua conversus vestigia volvitur amnis,Atque indefessum peragit circumfluus orbem.Hunc motum, hos cursus innexa, solutaque VenaMonstrat, & extantes diversâ in parte tumores.Non etenim instabili fertur pede mobilis humor;Ut levis Euripus dubiâ revolubilis undâ:Sed certis semper gradibus pergitque, reditque.Nam qui perluto veniunt è corpore succi,Promptior his in Cor lapsus, via tuta patescit:Sed refluis validum opposuit Natura Tridentem,Et ternâ clausas munivit cuspide portas.Quique è compresso pelluntur Corde liquores,Exitus his facilis datur, at remeantibus obstantClaustra, & Lunatae stantes in limine Valvae.Verum haec ipse equidem modicis conclusa libellisExpediam; atque alias rationes insuper addam;Cur Medicus leni constringens brachia nexu,Cum gravis accensas populatur flamma medullas,Inferiùs Venam secet, & quà proxima Carpo est:Quid faciat nodos varicoso in poplite; quidqueSanguinis impediat subitum per prona relapsum;Pluraque purpurei laticis monstrantia cursus.Tum genitale arvum, & vitae primordia pandam;Ut genus humanum, pecudesque, & caerula monstra,Cuncta ovo exorta, & Puncto saliente creata.Nec nostram effugient, quantumvis parvula, curam,Quae miranda magis, subtili texuit arteNatura, & primùm adductis prorepere fibrisJussit, mox pictis volitare per aera pennis.Forsitan haec etiam, non multum ingrata, docebo;Ni mea crudelis compîlet scrinia miles.Nam mihi nescio quid laevi mens aegra minatur;Arma procul video, & fulgentes aere catervas.Quae rabies animi, quae tanta insania CivesPerculit ingratos; atque in fera praelia raptatFelices nimium, Carolo regnante, Britannos?Hei mihi! quas clades, & quos inimica tumultusFata parant? cerno stagnantes sanguine campos,Cognatasque acies alternâ caede rubentes.Quid sibi vult Styge prorepens Consessus ab imâ;Diraque regali perfusa cruore bipennis?Ante precor mors atra graves mihi condat ocellos,Quam videam illius casus, lacrymasque diei.Eheu! quam variis jactabitur Anglia fatis!Principiò in miseram immanis dominabitur Hydra:Sed ferus obscoenum Serpens caput exerit Orco,Terrificos spargens oculis flammantibus ignes,Oraque sanguineis turpatus lurida guttis;Inque ipsam ruit ille Hydram; & de sede supremáDejicit, & rursus tenebrosa in Tartara mittit.Mox aliam ipse Hydram nocte, & pallentibus umbrisEvocat; hanc subito, nec opino vulnere mactat;Atque indignatus Stygias detrudit ad undas,Sibila tentantem frustrà, & capita aegra plicantem.Tum spoliis Divûm, solioque superbit eburno:Et tria squamigero Sceptra impius arripit ore.Jamque novo laetus regno, rebusque secundisExultat, vacuaque furens bacchatur in Aulâ.Cogitur hic etiam infernas transnare paludes.Tum latebras tristes, atque horrida tecta relinquens,Erepit gracilisque, pigerque, & frigidus Anguis;Sed solo armorum sonitu tremefactus inani,In deserta fugit, caecoque reconditur antro.Extemplò faedis horrescunt omnia Monstris;Qualia nec vastis sitiens alit Africa campis,Nec varius falso pascit sub gurgite Proteus.Harpyiasque, Hydrasque truces, veasque Chimaeras,Ignotasque olim species faecunda ministrantTartara, nocte atrâ, & densâ caligine tectas;Luctantes secum, atque in mutua tela ruentes.O Pater! O Fessis tandem sucurre Britannis!Et tot pressa malis, tantisque attrita ruinisAnglia duret adhuc; atque omni functa periclo,Excelsum nitidis iterum caput inserat Astris.Nescio quis gelidâ insolitus mihi fulgor ab ArctoExoritur, dubioque illustrat lumine terras.Rarescunt tenebrae, victaeque Aquilone serenoDiffugiunt nubes; latum Sol igneus orbemAttollit, totoque abscedunt aethere nimbi.Monstra novis radiis, subitaque exterrita lucèHorrendas sedes, & Tartara nota revisunt;Praecipitique fugâ in patrium referuntur Avernum.Fortunata Dies! quibus exornare triumphis!Quos miseris tandem plausus! quae gaudia portas!Delitiae Angliacae gentis, Regumque propagoCarolus alter adest, sceptrisque potitur avitis.Stant gemini circum Fratres, Ille aureus alterGratanti ingreditur similis; tristissima nubesAlterius caput obscurâ ferrugine cingit.Regale ambo latus stipant: Hic pergit in UrbemClamores inter laetos, & vota suorum.Hunc sequitur Pax alma, & pleno Copia cornu,Et pietas, & prisca fides, & gloria rerum.Quae neglecta diù, pedibusque obtrita jacebatRelligio, antiquum sumit rediviva nitorem,Coelestique iterum affulget placidissima vultu.Quid non efficiat tanti praesentia Regis?Illius auspiciis doctorum illustre VirorumConcilium accitur; totoque ex Orbe frequentesConveniunt, iisdem succensi pectora curis.Quisque suum pulchrâ caput obvincire coronâArdet, & audaci palmam decerpere dextrâ.Namque animum exacuit favor; & sub Principe cresLaudis amor, studiisque accenditur aemula virtus.Neve inimicitiae tali in certamine. Sed quis?Ille quis est claro Divorum sanguine cretus,Quem scriptis, factisque, admirandisque repertisInsignem, not mittit glacialis Ierne?O quanta! & quae turba Virum comitatur euntem!Cumque ipso parili gestit procedere gressu:Omnes ingenio praestantes, artibus omnes!Non tot Cumaeo folia abripiuntur ab antro;Atque abrepta levi volitant ludibria vento:Non tot Cecropiae, depastis floribus Hyblae,Autumno glomerantur apes, cum rauca resultantAera, & caeruleus resonat tinnitibus aether.Neve illi tenues, dubiaque ab origine Formas,Argutasque secant nugas; sed pondera rerumSolliciti tractant, verique cupidine tactiSingula pertentant; certatim nobile semperFervet opus, magnoque evolvunt cuncta labore▪Quicquid in immensi jactatur limite Mundi;Quicquid Pontus habet, quicquid spirabilis aër;Quicquid Terra parens summove in cortice gesta,Aut imis occultat inexplorata cavernis;Nil illi praeclusum, intentatumve relinquunt;Omnia rimantur. Felici indagine multaInveniunt; aliisque investigata resinguntIn melius. Quaecunque olim ter Maximus HermesTentavit, quoties caluit Memphitica fornax;Quaeque Syracusio descripta in pulvere Vati,Barbarus immiti abrupit Problemata ferro;Quaeque ignarus adhuc causarum, viscera vidit,Dum frustra inversis extis inhiabat Aruspex,Venturam exquirens sortem, mentemque DeorumIlli quotidiè versant, animoque manuqueOmnia Scrutantes; illis Natura reclusasPandit opes, neque se nebulis obscura recondit.Illi concretas moles, & corpora duraIgne domant, subitoque sua in primordia solvunt.Et Lunae, Solisque viam, & labentia coeloSidera describunt radio, & quibus Orbibus errantTerribili horrendùm rutilantes crine Cometae.Serpentes atros, Pisces, genus omne FerarumArte secant summâ, & spirantia membra revolvunt;Fibrillas omnes, & vasa minutula quaerunt.Atque illis nostrum si fors superare laboremContigerit, mihi jucundum est, & amabile vinci.Conscia mens recti sibi gaudet; splendida nunquamFacta premit, minimumque alienis invidet ausis.Hos fama ad superos fulgentibus evehat alis;Nos quoque posteritas aliquo signabit honore,Qui primi Cordis certâ rate findimus aequor,Ignotosque olim vitae tranavimus amnes▪Talia fatidico Senior de pectora fundit.Interea diris Animal cruciatibus aegrum,Immanes patitur secto Thorace dolores.Cor tamen ad solitum accingit sese usque laborem,Et validis primùm, & crebris micit ictibus; at moxSegniùs, & raro respondet verbere; PulsuAncipiti tremit, atque incertâ fluctuat undâ;Tum fatis victum cadit, immotumque quiescit.Ferreus abscondit morientia lumina somnus,Horrentesque rigent artus, calor ossa relinquit.Harveides animo pervolvens cuncta, CanemqueExanimem spectans; Quo te, inquit, fata tulerunt?O mihi si raptum in lucem revocare liceret,Et fugientem animam gelidis infundere membris!Sed prohibent Parcae, & nullo jam carmine ManesFlectendi: vel si tantum medicamina possent;At me irae superûm terrent, & Apolline natusFulmineo extinctus jactu. Quid nunc tibi tandemPro merito egregio, & vitae pro munere reddam?Nec tu defunctus planctu laetabere inam;Nec tua solabor pretioso fata sulpulchro.Ista levem Culicem vano splendore coronent,Quem brevis ingrati pastoris sustulit ira;Formicamve vagam, quam incautam succina guttaImplicuit, pinguique revinctam rore peremit.Major honos tibi debetur, tibi gloria major.Namque tui generis Procyon, & Sirius ardens,Inque domos Superûm, & stellantia tecta recepti:Quin tu etiam aetherias conscendas tertius arces.Tu quoque coelestes inter numerabere flammas;Sublimique procul radians fulgebis in Axe.Neve Canis vestro in coelis formosior AstroUllus erit, non qui rabioso sidere tostosUrit agros, non qui Leporis vestigia latrat.Nam neque lethalem in terras jaculaberis ignem,Inducens hominum generi morbosque, famemque;Nec sata, nec pecudes insano fervidus aestuExtingues: sed laeta tuo, & flaventia culta,Atque salutiferas herbarum lumine viresAugebis, floresque in prata virentia sparges.Ignibus innocuis, & amicâ lampade mundumLustrabis, medicasque, haud nunc inglorius, artesAeternâ, placidaque nitens moderabere flammâ.Haec ubi dicta; omnes, sua quisque in tecta, recedunt,Harvaei famam, ac laudes super astra ferentes.ROB. GROVIUS, A. M. Cantab.
## Cursus NOVI FORI.
QUO me clientem, Musa, rapis tuum?Aut quas ad oras ludicra nescium,Montesque percurrens & urbesAërio vehis alta curru? 
*II.Fallor, vel alto pensilis aëreMolem propinquam nubibus arduis,Urbemque devotam TonantiIntueor, rutilasque turres. 
*III.Fallor, suberbi vel juga turgida,Et saxa coelo conspicor aemula,Rupesque praeruptas OlympiEt patuli spatia ampla dorsi. 
*IV.Quis clamor urget? quis sonus advolansObtundit aures, & properantiumImmiscet hinnitus equorum,Murmuribus strepituque turbae? 
*V.Quae scena vasto panditur aequore?Gaudetque longo debilis otioDelecta per campos JuventusHurculeos renovare ludos? 
*VI.Ecquis superbo cingitur agmineAltusve curru fertur in aureo?Quem totus excepit tumultusLaetitiâ properoque plausu? 
*VII.Rursúsne currum Chromius occupatAuriga celsus, loráque concutit,Metamque devitare cautusPer medium ruit ales aequor? 
*VIII.O si reversus Pindarus afforet,Paulùm relictis Elysii plagis,Hic grande conamen, paremqueMateriem reperiret arti! 
*IX.Hic siste cursum, Musa, nec utereLaxis habenis: Nil melius videtVel Phoebus Eöas relinquensHesperiasve aditurus undas. 
*X.Sic fatus haesi, Musaque protinusImmota fixas continuit rotas,Et molle subridens amicasPurpureo dedit ore voces; 
*XI.Non celsa spectas oppida GraeciaeLatéve notam conspicis Elida,Solenne nec festum TonantisNec patuli scopulos Olympi. 
*XII.Sed laeta faustae regna Britanniae,Atque auspicatas aspicis insulas,Murosque sublimes & arvaNeiofori, fluviumque Chami; 
*XIII.Nullis secundus qui fluit amnibus,Ni cedat almae fluctibus IsidisTorrente quae sacras CamaenisOxonii lavat amne ripas. 
*XIV.Quin surge tandem versibus & vagisDescribe miram quadrupedum fugam;Nec segnis exora Camaenas;Materies creat illa vatem. 
*XV.Sublimis alto Pegasus aëreFecit poëtas; dum levis avolat,Vel solus agnovit CaballusPierios aperire sontes. 
*XVI.Vix Musa presso conticuit sono,Volvo per agros lumina sedulus,Et munus exolvo receptumObsequio properans fideli. 
*XVII.En! ut superbos agmen EquestriumTentat caballos, impatiens morae,Luctaeque praeludens futuraeFraena quatit manibus remissa. 
*XVIII.Jam rauca primo Tympana murmurePassim vagantes quadrupedes vocant;Clangore jam suadent secundoPraecipiti celerare cursu. 
*XIX.Certamen aequum tres ineunt paresEt loca solvunt, protinus avolantOmnes & effusi ferunturCarcere corripiuntque campum. 
*XX.Nunc ille nunc hic praevenit aemulus,Nec certa parti sors favet alteri,Arrecta sed laudum cupidoAncipitem facit aequa cursum. 
*XXI.Stat fixa longa meta celetibusAlta reversus ramus ab ilice,Umbramque diffundens amcenamEt viridi placidus colore 
*XXII.Invitat omnes: huc pede fervidoTendit Caballus, huc oculos equesAdvertit intentos, equumqueUrget adhuc stimulis anhelum. 
*XXIII.Talis sereno dum nitet aethereArctos perito cognita navitaeSpectatu immotè, ratemqueAuspiciis regit una certis. 
*XXIV.Jam Diva tandem lubrica destititMutare partes; impiger aemulosPraecessit indefessus alterQuadrupedes tenuitque metam 
*XXV.Cur non Olivam crinibus applicatPro more victor? Quis nova praemiaIndixit Alcides, tuasqueAusus erat temerare leges? 
*XXVI.Dixi, nec ultra Musa silentioVocem repressit, protinus insciumFatur arridens & infitAmbrosiis Dea pulchra labris. 
*XXVII.Qui jura sanxit quid vetat editasMutare leges? Is nova praemiaAssignat Autor, qui BritannosImperio regit unus aequo. 
*XXVIII.Qui tot triumphos vincere ChromiiPossit vel uno; dum properantiumAttentus immensos laboresLaude vehit pretioque signat. 
*XXIX.Cernis benigni munera principis,Cernis metalli pocula divitis,Caelata mirandis figurisEt nitidis pretiosa gemmis? 
*XXX.Haec sunt olivam quae superant tuam;Quae donat ipso non minor Hercule;Qui ducit à coelo decusqueEt sobolem genitore Divo.Honoratiss. LEOPOLDUS WILLIAM FINCH, ex Aede Christi.
## In Adventum REGIS OXON. 1681.
QUalis Gigantum viribus aemulisInfensus olim Jupiter ediditRegale decretum, DeosqueAethereâ glomeravit aúlâ. 
*II.Huc te citatum, Bacche pater, tuaeVexere tygres passibus impigris,Excussa nequicquam coactaeIndocili juga ferre collo. 
*III.Huc tendit atro pulvere sordidusMavors, caballis raptus ab igneis,Dextrâque fatali cruentamGestat adhuc metuendus hastam. 
*IV.Huc Phoebus axem torquet eburneumPassuque claudo Mulciber & paterSaturnus, accitisque tandemNuminibus, volat ales Hermes. 
*V.Talem Senatum Praeside CaroloMiratur Isis; dum celeri ruensTorrente, dilectas CamaenisOxonii lavat amne ripas. 
*VI.Miratur omnes hic simul ordinesQuas auspicatae terra BritanniaeA faece distinguit profanâEt titulo potiore signat. 
*VII.Huc egit, aequo foedere, publicumDiscrimen omnes; dum studet arduamRegni laborantis salutemEgregius stabilire coetus. 
*VIII.O! Si secundo numine cederentPrivata causis commoda publicis,Totusque certatim Senatus,Consiliis ageretur aequis! 
*IX.Immotus artes Carolus hostiumVanasque tutus despiceret minas;Et pacis & belli bilancesArbitrio regeret fideli. 
*X.Non civium ardor prava jubentinm,Non falsa rupto foedere Gallia,Non Papa securam molestusRumperet insidiis quietem. 
*XI.Sed fausta talem sumeret Anglia,Qualem, Monarchâ laetior AdvenâPompaque regali, renidensInduerat Rhedycina vultum. 
*XII.Quae jam recepti conscia PrincipisCoelo superbum tollere verticem,Celsoque sublimis triumphoFinitimis dare jura terris, 
*XIII.Regina coepit: viderat aemulasCertare Turres, quae magis AureaFulgeret, atque augustioreExciperet dominum apparatu. 
*XIV.Se vincit & jam clarior emicatMoles scholarum nobilis; auspiceFundata quae quondam JacoboLaeta sinu recipit Stuartum. 
*XV.Ast inter omnes altior eminetQuae destinatur consiliis patrum,Dum pompa conventûs superbamLuce nova decoravit aulam 
*XVI.Vagos planetas vidit, & aetherisHic olim inertes Astronomus vices,Et surda nequicquam peritaSydera sollicitavit arte. 
*XVII.Jam fata regni verius explicatBellique causas, mystica CarolusArcana fatorum resolvitEt sapiens dominatur astris▪ 
*XVIII.Ille, ut superbo Jupiter agmineCinctus Deorum, saepius IsidisInvisit undas & fluentaJam Thamesis potiora lymphis 
*XIX.Juxtaque nostri clarior emicatJuno Tonantis; quam Venus aureaLongusque Musarum triumphusEt charitum comitatur ordo. 
*XX.Quocunque tendunt induitur novamNatura formam, Floraque pascuoMiratur agresti virentesSponte suos properare foetus. 
*XXI.Vel tecta quiddam majus & ampliusMutata praestant; Hic quasi CarolusPalatium praesens creassetArtificis superans labores. 
*XXII.Talem recepto Numine videratBaucis Tabernam; dum stupuit novoSplendore perfusas ColumnasEt rutilo nitidas metallo.Honoratiss. GEO. COMPTON, ex Aede Christi.
## MAURUS Advena.
POrtenta Mauri barbara climatisMendax vetustas narret & augeat,Quae monstra faecundans adustam,Phoebe pater, generas arenam. 
*II.Fingat colubros, corpore squallidoVastoque rictu, singat & incolas,Gestuque ferales & ore,Atque suae nova monstra terrae. 
*III.Indocta falli Nos melius docetVerique cultrix Experientia;Quae novit Errorum recessusEt veteres aperire fraudes. 
*IV.Longum ferocis senserat AfricaeTingis furorem; totaque bellicoObsessa portas apparatuPar geminis stetit una regnis. 
*V.Vis inde, virtus hinc prior, arduumRivalis irae distulit exitum;Dum Maurus occisam cohortemAngligenûm, legione pensat. 
*VI.At quae peremptum longa TrelauniumTacebit aetas? qui Decio paremSortitus in bello ruinamMorte sua stabilivit urbem. 
*VII.Haec ut superbi Maurus in arcibusAudît Palatî; Frustra (ait ingemens)Cum Gente certamus Britanna,Illa meos moriendo vincit. 
*VIII.Nil Marte agendum; foedera sanciamPacemque pangam; munera certiusPraestabit & partes amiciQuisquis agit metuendus hostem. 
*IX.Legatus altae per proceres notae,Ipsique regi sanguine proximus,Suscepit oblatos honores,Magna Equitum comitante pompa. 
*X.Ut primum ad oras appulit AngliaePacis minister, confluit undiqueVulgi mirantis tumultus,Et potior procerum Corona. 
*XI.Mirantur illi non solito modoHaerere vestes; nudaque brachia,Arcumque pendentem & pharetramPraepetibus gravidam sagittis. 
*XII.Os hi verendum membraque nexibusCompacta firmis, lumina fervidisArmata scintillis, in agmenOmne suas jaculata flammas. 
*XIII.Talis cruento pulvere sordidusMavors, caballis concitus igneis,Bellumque feralemque clademThreiciis meditatur agris. 
*XIV.Quid si perusta natus in AfricàVicina solis passus & osculaSubfuscus evadat, DeiqueOre nigras imitetur umbras? 
*XV.Ast Hinc latentis plenior ingenîEt perspicacis vis animae fluit,Dum magna sublimes furoresMens agitat propiore Phoebo. 
*XVI.Quin & sagittas auspice Delio,Tractare miris noverat artibus;Vicisse vel Phoebum putaresAtque Dei subiisse partes. 
*XVII.At quis regendi Quadrupedes DeusIndulsit artem? cernis Equi jugoUt haeret immotus, remittens loraLora, Supervacuumque fraenum? 
*XVIII.Fallor, vel olim per Lybicos agrosVenatus, artem Te docuit suamMiroque donavit CaballoQuadrupedum domitor Gradivus. 
*XIX.Talis suorum celsus in agmineFertur superbo foederis Arbiter,Litesque componens fideliImplicuit duo regna nodo. 
*XX.At quem secundum conspicor? altiusTurbam inter omnem splendet ApostataQuem Musa dicendum perosaAegra silet, refugitque luctu.Honoratiss. H. MORDANT, ex Aede Christi.
## In Obitum Illustrissimi Principis HENRICI R. JACOBI I. Filii natu maximi.
FLemus opes Britonum fractas, tristesque cadentisHenrici cineres, & lamentabile fatum.Tu modò, quicquid adhuc de tanto funere restas,Fortunata anima, atque ingentis nominis umbra,Respice Sydereis è sedibus, & cape luctus,Quos tibi nunc tumuloque tuo, pia turba, frequentesMittimus, & meritos cineri libamus honores.Verùm O, quis tantos fando aequiparare dolores,Quisve tua infaelix poterit lamenta referreAnglia? sic te olim, meritò augustissime Princeps,Amissum te, Edvarde, tuosque, Arthure, supremosDeslevit manes, sic in tua funera, Eliza,Ivit, fracta animo, atque ingenti squallida luctu.Tuque etiam miseranda parique accensa doloreScotia turbaris, gemibundo & pectore clamas,Anglia redde mihi, non sic tibi credita, reddePignora: nos humilem in terram dejecta ferentesLumina, nil contra: taciti simul agmina tantùmMiscentes, socias lacrymas, sociasque querelasJungimus, & misti clamorem ad sydera latèTollimus ingentem: miseris tu testis utrisqueTu, Tueda, Arctoos inter celeberrime fluctus,Tueda, Caledonios qui nostris dividis agros.Ipse etiam obscuris multum gemuisse sub antrisDiceris, ac imis clamarunt Naiades undis,Orcades atque extremis montibus exulularunt.O dolor! O virtus! oculis quis flumina nostris,Quisve dabit capiti fontes? Te, Henrice, peremptum,Te flemus, te triste caput: Te, Hencice, vel ipsiRomae, vel duris miserandum funus Iberis.Te, Princeps, casumque tuum mox Indus uterqueAccipiet, Libycique, & inhospita pectora, Parthi:Accipient: lacrymisque insuetis ora rigantes,Clamabunt, O digne Puer, cui longior aetas,Cui coelum, & series fatorum mitior esset.Non te expirantem Nymphae spectare, nec ipsiTe Satyri potuere, aut, rustica numina, Fauni:Aspicis, ut fugiunt Nymphae per lustra ferarumObscura, ignotasque vias, desertaque, sylvaeNon Illis siunt, non illis flumina curae.Thamesis ipse diu mediis exterritus undisRestitit infaelix, & ne quid tale videret,Avertit cupidè fluctus, atque edidit imisFlebile murmur aquis: sonuerunt flebile ripae.Illum solantur non centum in flumine cygni,Quos vel candori dices certare nivali:Non illum centum, quae toto in littore surguntSydereae turres, coeloque minantia tecta.Tantum algas inter moerens, ac densa salicta,Luget, & in lacrymas metuens ne flumina fortèDeficerent, revocat cursum, oblitusque tributiRarius Occanum repetit, fluctusque rependit.At vos, qui Aetonae colitis camposque virentes,Frondentesque simul sylvas, faelicia rura,Dicite (vos & amant Musae, & vos carmina nostis)Dicite (vicino nam vestros alluit agrosFlumine) quos crebrò gemitus dabat inclytus amnis,Edidit infaelix quae tunc lamenta sub undis.Interea, Britonum terras quaecunque rigatisFlumina faelici tractu, huc advertite cursus,Huc agite ô fluctus, vestris famulataque lymphisNe tanti pudeat partem vos esse doloris.Nec tibi Tueda tuas nimium sit linquere ripasAc infaelices nobis sociare quaerelas:Sic tua ne posthàc infestent littora Phocae,Sicque peregrinos crescens bibat alveus amnes!Et tu, Chame pater, cui doctae semper ad undasMille canunt Musae liquidas, ac mille Camenae,Hìc aderis, serosque unà comitabere ritus.Sic tibi nec limus posthàc nec inutilis algaOfficiant, facilis sic fiat cursus, arenâSicque viam sternant Nymphae, & candente lapillo!Ipse tibi Oceanus, Princeps, meditatur honoresNeptunusque pater, tibi quicquid maxima latèAequora numen habent: trepidant per caerula regna,Perque domos liquidas, tibi dona extrema, ferentesNereides, Nereusque parens: centum undique NymphaeAddunt se comites, & lata per aequora floresSpargunt, clamoremque unà cum murmure tristiAttollunt: resonant clamantibus aequora Nymphis,Heu miserande puer, si quando fata dedissent,Firmata ut virtus justo tibi cresceret aevo,Et Britonum regeres patriis virtutibus urbes:Quae tua narraret tum ingentia facta stupescens.Posteritas, seris venturaque tempora saeclis?En ultrò cedit tibi Gallia, fracta vel ipsoNominis auspicio, en ultrò devictus IberusMunera fert, ultróque tuis famulatur habenis!Vidimus ah quoties jam, te domitore, patentemFervere equo campum, atque ipsum glomerare superbosNunc pedibus gressus, nunc altas surgere in auras!Vidimus ah quoties prensantem fortitèr hastam,Quassantemque manu, & jam nunc adversa ferentemPectora pectoribus, trepidis te assuescere rebus,Imbibere & teneris etiam nunc bella sub annis?Vidimus: & quantum speravimus affore rebusTe nostris decus, & quanta haec assurgere regnaTalibus auspiciis & tanto munere divûm?Ast ô nequicquam nobis indulsimus olimFaelices divos, foelicia sydera! fataObstant, ne tantisque foret nimis Anglica donisTerra potens; te nunc (Princeps dignissime, quonSpes Patris, patriaeque decus, communis utrisqueNunc dolor) eripuit nobis, & mersit acerboFunere nigra dies, atque illaetabilis hora.Implevit postquam nostras jàm nuntius auresInfaelix, ac fama fuit tibi, máxime Princeps,Ingruere, & teneros artus depascere morbum:Quos pro te superos in vota vocavimus omnes?Quas pro te donis omnes cumulavimus aras?At frustra heu, superos in vota vocavimus omnes,Et frustra donis omnes cumulavimus aras.Ergone te aeternus pallor, durique perennisInvadet lethi sopor, & cinis ater habebit?Dii superi, manes, & quicquid numinis usquam est,Infandum prohibete nefas! sic ire sub umbrasInvisas sinitis, cui vestri semper honores,Cui pietas, & amor semper justique boniqueCurae erat, & quisquam jam vestra (ignoscite divi)Numina, vel stultè vestras colat irritus aras?Tuque etiam, ô dux Astrorum, nitidissime Phoebe,Phoebe, decus coeli, qui terras lampade lustras,Aspicis hoc? & adhuc rutilis caput ignibus ardensAxe moves, nec dum viduatae lumine terraeNunc Phaëtontaeas iterùm metuere tenebras?Quàm mihi nunc superos & fata lacessere & acriInsanire libet versu! sed carmina curatNec mea jam superûm quisquam, nec inania vota.Ergo dies, qui te uondam discrimine tantoExpediit, te nunc infoelix auferet idem?Heu miser, heu tantis nequicquam erepte perîclis!Heu frustra vitata prius tua, perside Guido,Dextera, sulphureique doli, tormentaque caeca!Et tamen hoc melius, cedentem leniter aurisExhalare animam, placidaeque occumbere morti:Quàm si perjurae vel te vis impia dextraeTolleret, occultaeve artes, aut triste venenum▪Hoc solum, hoc tanti casus solamen habemus,Impia quod de te extincto non Roma triumphet,Infidusque suas non jactet proditor artes.Ipse Deus dedit hanc animam tibi, & undique donisDitavit tantis, ipse & deponere rursusHanc animam jussit, positam placidoque recepitIpse sinu. En ultro summi tibi limen OlympiPanditur, occurrunt divi, veterumque frequentèrFoelices animae, mirantur pectora, suavesMirantur vultus: ultro procedit ElizaAgnoscensque suum, pulchrâ tibi Nectara dextrâPorrigit, ipsa novosque tibi praelibat honores.Hinc tu fortasse ad nostros jam lumina tractusConvertens, omnes certantes undique cernesInque tuos ritus properantes, donaque, tristesHeu quae extrema damus, tumulo & quas mittimus omnesInferias, lacrymas, &, inania munera, versus.Cernes: & (superi si forsan talia curant)Accipies placidè, & studiis laetabere tantis.HEN. WICHAM, Coll. Regal. Cantabrig.
## In Obitum Augustissimi Desideratissimi Regis CAROLI II.
DIi, quibus imperium terrae, quorum omine certoMortales regimur; (quibus indulsistis habenasSi cognatorum vos tangant funera regum,)Dicite Coelicolae, cur nullum crine minaciExarsit sidus? cur nondum conscius aetherIracunda Deorum armamentaria panditPortenta, implevitque atro coelum omne tumultu?Sacrilegi en nuper praeceps insania morbiDebacchata, sacrum CAROLI caput, impete terrisFulmineo eripuit; perque omnes pallida vultusMortis imago suos agit imperiosa triumphos.Non sic Caesareos tacuerunt sydera casus,Sed mugire solum, sed per cava serpere murmur,Complerique armis coelum minitantibus augurAttonitus stupuit; quanquam nec Julius astrisCarior, aut graviori ereptus turbine lethi.Primus ubi in CAROLUM morbi gravis irruit aestus;Intremuere artus, venturum dextera fatumHorrue, gicumque exussit pectora frigus:Tum cito torpor iners, caecaeque oblivia noctisInvadunt cerebrum, picea caligine sensusObducunt, gelidoque oculos sudore natantesNescio quid densa passim circumvolat umbra:Mens oppressa labat, gyroque fatiscit inani,Et consanguineo lethi jacet obruta somno.At pius interea frater cervice cadentemExcipit, inque sinu dilectum pignus amorisNequicquam amplectens, iterumque iterumque vocatoIngemit, & lacrymas inter sic vocibus instat:Quo fronti divinus honos, & flammeus ardorLuminibus periit? quo torvi gratia vultus?Certe haud talis eras cum foelix Anglia RegemSpectabat reducem, cum te per laeta viarumStrata incedentem fusae cinxere coronae.Vix talem vidit, tibi cum fidissima quercusLatas densa comas, & multo vimine opacosIntertexta sinus, sacra caput occulit umbra.Qui tibi jam casus? quae causa indigna trementesInfecit vultus, corpusque exangue resolvit?Dic mihi, nam memini primae olim flore juventaeCum tua, qua rueres, prosterneret hasta rebellemPraecipitemque immani agitaret turbine plebem.Te memini qualem foelix victoria vidit,Et laetum spoliis, & multo pulvere onustum.Fare ergo, obtestor per fratris amabile nomen,Per populi gemitus, per caesi vulnera Patris.Ille graves oculos, audito nomine patris,Paulatim attollit, corpusque acclive cubiliErigit; & longo vix tandem tempore fatur:Quis mihi delicias fugat, atque errantibus aufertGaudia mille oculis? nuper mihi dulcis imagoExemit curis animum, invasitque solutumSacra quies, longo jussit super aethera tractuAstra sequi, dederatque animam diffundere coelis:Aërias late valles, camposque patentesFas mihi metiri, praesentiaque ora tueriMajorum, patrisque sacros agnoscere vultus.Illi coeruleus supra caput emicat ignis,Flagrantesque nitor crines, & tempora circumArdescit; rutilo dum vultus sydere fulgetImmortale jubar spargens, & lucida tela.Ergo fata vocant, me sors aeterna fateturNuminibus deberi, atque annumerarier astris.Te modo pacatum (nostri, Germane, labores)Te manet imperium, laetoque Britannia plausuAugurium spondet, sedatoque orbe triumphos.Dixit, & interea novus inspirasse videturMembra vigor, dubiusque salutis fluctuat aestus;Saepe fugam simulat morbus, refluuntque vicissimAtque abéunt pariter vires. Sic cum ultima lampasJam moriens alimenta trahit, jubar illa coruscumLuce nova vibrat, geminatoque igne refulget.Jamque valescenti ruit inclementia morbi,Nox iterum gravis, atque oculos stupor urget inertes,Exitiumque ferens, & ineluctabile fatum.Qualis ubi armato stipatus milite victorObsessos urget cives; si forte repulsamIndignans patitur, cito praeceps machina turrimNutantem premit, & per summas volvitur arcesTempestas flammarum, atque igneus ingruit imber.Haud aliter pergit furor increbrescere morbi,Praecipitatque moras, horrendaque praelia miscet;Difficiles animam lites, rapidaeque procellaeVivacem elidunt; superas simul illa per aurasTendit, & aetheriae victrix late imperat arci.Sursum abit, atque alte gradiens super astra volentiHinc atque hinc populo Carolus dat jura; JacobusSuccedit terris, Anglorumque intonat orbi,Unica spes patriae, carum caput, & StuartûmRelliquiae ingentes, ac dilectissima fratrisPignora.Talis Ledaeos quondam concordia Fratres,Talis amor docuît (timidis sanctissima nautisNomina) perque vices regnare, aeternaque sanxitFoedera, & alterni fatum inviolabile sceptri.JOH. WHITFELD, A. B. Coll. Merton.
## GULIELMUS TERTIUS.
NYmpha modis pollens Numerorum, ô Diva trophaeisHeroum comes assueta, & victricibus armis!O Virgo Thymbraea! tuo si munere frondetLaurea, Caesareosque aeternat palma triumphos:Eia age sertorum spoliis redimita, laboresAggredere Auriacos; age qualis prima futuramSpes famam promisit: adulto foenore messisQuam crevit fecunda: ut sceptra Britannica traduntPatresque, Proceresque, & non ignobile vulgus.Nassovae soboli patrios avulsit honoresIngratus Belga, & nascentem in vertice laurum.Senserat hoc Juvenis, tacitusque in corde volutatNon sibi, sed Batavis ruetuens: subit aegra laborumBelgia, & antiquae viranda opprobria sortis;Alvae dira libido, jugumque immite Philippi.Tum vero immortalis honos, monumentaque famaeAuriacae mentem accendunt; Fredericus in armisSistit se coram, exuviis & pulvere campiLaetus, sanguineus: qualis cum sterneret ultorSpinôlam, tardosque ageret violentus Iberos.Inde pares stimuli, nec degener ira nepotiArdescit corda inspirans; simulachraque fingitMartia, venturas miscens sub imagine pugnas.Jam furit impatiens, atque illi conscius aestusConceptique ignes gliscunt sub pectore, magniArgumenta animi: primis nam Heroa sub annísJupiter excudens, pleno latice imbuit haustumAethereum, atque potenti indulsit munera flamma.Pellaci contra fremit astu, & sibila jactatDevittana domus, dubiique incendia motus.Hinc fractas labi vires, & Belgica fataRetro inclinare, inversamque evolvier urnam.Arva premit Lodoicus, inexorabile ferrumCum senibus matres rapit, & circum oscula foetus.Quis tamen, ô Gradive Pater, ruet obvius hostiGrassanti? O veteres, ubi jam fiducia, Belgae,Nassovae semper genti debenda, ruentumPraesidiis regnorum, & tutelaribus armis?Illo pene die cecidisti Hollandia; vindexSed prohibet Gulielmus, & armis fervidus insta,Indignansque arcet Gallos: fortuna secundumPandit iter famae, & sceptri praeludia sancit.Quis tibi Martis amor Batavum fortissime? qualesPrimitiae armorum, juvenique incanduit ardor?Testor Ameronae silvas, lentoque fluentemGallorum tabo Utrecam, gravidasque paludes.Exundasse iterum graviori flumine visa estBelgia, Neptunusque cruento horrescere campo.Quid rursum Nassovus aperto Marte lacessitGallorum turmas? nusquam illi cominus hostisAdversari audet. Durassius impiger alveumNunc Mosae medium, pavidus nunc tranat Aderam:Mox redit inter rura, & caeco calle sequentem,Haerentemque fugit. Stricto sic ense viatorInfestum vicis, atque implacabile MonstrumLatronem urget: at ille ruit per devia saxa,Perque lacus, dumosque, & eodem subdolus orbeActa refert vestigia; donec noctis amicaAut favet umbra, aut fidae obscura silentia silvae.Sed juxta Alphenam dum saevis Galle, nivalesEt fossas super, atque adstrictas srigore moles;Nequicquam solitos moliris lubricus astusArtificemque fugam. Alata distantia glandeTerga premit Gulielmus, agitque volatile plumbum.Tum vero glacies vasta sub mole ruentumEt gremium labefacta, & multo evicta cruoreLaxatur, patulaque gemit divulsa ruina.Gallos singultantes, dicere multa volentesUnda trahit refluens circum; & quibus ira pepercitMartia, corripit ulta, avidoque involvit hiatu:Tum mane aspiceres (frigentibus undique stagnis)Corruptamque nivem, & foedum misto aggere frigus;Arma aliena humeris concreta, atque ense minacemIgnoto dextram: videas sparsum inde cerebrumEt putrem saniem stricto canescere fluctu.Arcta aliis rursum compage, & robore firmoOssa gelu annectit: medio huic sub gutture collumInterclusit hyems, & fluctus pendula subterMembra lavat, vinctasque caput supereminet undas,Turpe & torvum inhians, manco ceu marmore vultusSquallent Caesarei; sulcis srons horrida, ruptaeFauces, arrectaeque rigenti in vertice setae.Quin tu Nassovae proles verissima gentis,Henricûm soboles, & Adolphi sanguinis haeres,Abstineas bellis victor: satis imbre cruentoFlorescit Laurus, satis ô tua tempora circumSudorque, & fumus commisto pulvere, foedantImpubesque genas, dubiam & lanuginis umbram.Cinge comas hedera, tibi nunc Hollandus avitosSubmittit fasces, immortalesque secures.Nil ultra Lodoicus agit, nisi furta, rapinasqueEt pretio spolia empta, inhonesti opprobria belli.Sed luit ingentes poenas, & damna rependitCondeius: densas illi intra castra phalangesHuc aggressus, & huc Gulielme impellis, & ipsumArduus evertis repetito turbine, septumSilvarum latebris, magna & post valla latentemNequicquam: imbellis Gallo deferbuit aeftusEt cessit brevis ira. Velut cum pastor opacoAut saltu videt, aut exeso in pumice vulpem;Cuspide proruit indignantem, & dira rudentemInstigans: multo prorepit saucius ictuEt plaga stimulante hostis fugit; atra cruorisSigna fluunt, memorique rubescit semita tractu.Haud secus occulto serpit Condeius ab antroEt pariter confusae acies. Sabia undique taboArva tument, nemus & congesta cadavera sternuntVicinum: messe insolita vineta laborant,Atque immaturum vestit nova purpura Bacchum.Ergo jam pacem Lodoice, & jura coactusArcta petis, sanctaque adstrictum compede foedus.Sed quid vincla subis, si te caligine circumIndutum eripiet, tenui subtilis amictuAut dolus; aut robur ruptis immane catenis?Ecqua fides Gallo, dum fraudem Ignatia pubesVipeream inspirat, magicumque impune venenum?O Batavis simul invisa, atque infesta BritannisProgenies! fecunda malorum! praestet apertumSeu scelus ante aras manifesto & numine coramMoliri, aut sceleri fucatam intexere nubem.Ut patria, ut vestris exarserat Anglia flammis!Extremumque minata diem, quo conscia motu,Ingemult, quales sensit tremefacta labores!Quam vestris actus furiis Jacobus, avitasAmisit sedes, atque intractabile Sceptrum!Sic visum est; quanquam ô, nisi mens aversa fuissetConsiliis Divum, non jam diademate nudamCanitiem deplorasset, tristemque senectam:Nec toties vagus, inque exhausta pericula missusFatorum imperiis, iterum peregrina petissetArva lubens exul. Quin parce ingrata querelis,Parce Erato: vetuit sua Roma, atque impete caecoDetorsit titubantem: ignota per avia jussitIn praeceps ruere, atque obliquo tramite labi.Quas olim sortita vices, quam moesta tuorumAlbion Annalum series, & fertilis ordo!Te rapiunt curae rursum, & ludibria casusIngrati; quin tu coelis absiste timendoIndubitare: eadem vigilant tibi rebus in asperisCoelorumque fides, superumque aeterna potestas.Quam bene protexit Batavis sua jura, & IberumServitium detrectantes defendit ElisaAuguriis magnis, & non incauta futuri.Siqua valet juncta affinis vicinia regni,Si Batavos fortuna, & eadem temperat AnglosLance, urgetque pari socias discrimine terras:Diva attolle caput; jam te non longa manebuntTaedia, nec tantos patieris inulta dolores.En tibi non vanum tutamen, milite cinctusAuriacus! fervet mistum clamoribus aequor;Adventum testata Dei, cava littora circumClamores iterant, & laeti murmura vulgi.Fama minax late increbrescit; & ingruit horrorPraevius armorum: turpes formidine ceduntIrae atque insidiae; longo fugit intervalloIgnati pecus, & stupidi, foedum agmen, Hyberni.Salve invicte Heros, ô tempestate cruentaSpes nequaquam aversa! O non indignus avorum!Nusquam impar, nec tarda salus! seu Belgia supplexPraesentem, seu te cognata Britannia poscat.Tu vero Angliadum lux, & certissima DivumProgenies Gulielme, potens succurrere seclo,Obnitique audax! quas par defendere terrasSolus es, imperiis moderare, aeternaque juraHinc, inde exerce: Tibi Diva Britannia spondetSe dotem; augustas tradit de vertice turres,Et frameae decus, & sceptri inviolabile pignus.Talis ubi ad duras religatae Brachia cautesAndromedae, manicas indignaque vincula PerseusExuerat: tutelae nubit, & ipsa pericliFit virgo Munus; capit immortalia donaLaetatus Victor, pretioque amplexus inhaeret.Quisquis ades Zeuxis, succum molire potentem,Et pompas Gulielmi, & festas ordine scenasIncipe, sollennemque argutus pande ttiumphum.Arte vagus prima ludat color Amphitriten,Instabilesque undas: tum supra sluctuet ingensDorsa premens Batavum classis. Sub pondere NereusSpumat, & attonitum natat inter coerula vulgus,Nereides, Tritones, & Inous Melicertes.Crescentes Austri vires, pelagique tumultumPalantesque rates late, mortemque propinquamSistit Nube cava invectus Pater: aequora circumStrata quies; pronaeque volant ad littora Naves.Haud procul hinc radio flagrante, & luce coruscaInsignis, laetos inter, Nassove, BritannosImperiis Assurgis: eodem effulgeat arcuVincta Maria caput, similesque in vertice flammaeArdescant: ambo capiant gratissima DivumDona simul, populique preces; par flumine NardusIrroret crines errans; aequalia utrisqueSceptra fluant auro, fluat auro purpura Vestis.Sis Memor ô, calamisque cave, dum viva tabellisOra Mariae audes, divinam & fronte Juventam:Ut graditur Diva! ut gradienti gloria surgit!Ne spirans nitor absit, & impar langueat umbra.Quis jubar intemeratum oculorum, & lucida pingetTela, ignesque genarum, & non imitabile fulgur?En Niveum decus! En pharetras arcusque potentes,Alma Venus, Paphiique armamentaria regni!Sic ubi Threiciis Virgo Latonia tellsArmata, Idalios saltus, aut Maenala lustratVenatrix: late demissi gratia crinisLuxuriat, nec dum sociae colla ardua tangunt.Jam vasta Heroas doctus variare figura,Nassovam gentem, & primae incunabila famaeOrdire: hinc fervens densa inter tela PhilippusCumque suo Henrico frater Lodoicus inundent,O quam Borbonio dispar! tabula inde capaciIncedant Gulielmi, Othones, & Engilberti,Divi, Semideique.Exere quin artem, & labor indefessus AdolphumHinc atque hinc describat, Adolphum jura volanteGermano dantem: Meritorum gloria fascesRomanos illi indulsit; metuendaque ThraciVirtus, Caesareis adscripsit nomina fastis:Illum admiranti similem, similemque frementiExprime: laetorum turba comitante nepotumUsque tuens oculis Gulielmum, hasta indice monstretProtensa: cognata fremunt simul agmina plausu,Et blandis supra plaudit victoria Pennis.Parte alia emergat Virgo rediviva, pudoremFlamma genas suffusa, & castos afflet honores,Pulchra, modesta: illi aethereum sacra tempora lumenAccenditque dies aeterna, & spirat amoremPurum illibatumque: decoras aurea stringitVitta comas, nectuntque verendae insignia Mitrae.Illa humeris innixa manum, cervice recumbitAuriaca acclinis, coelestiaque oscula miscet.Immani subter resupinam extende ruinaIgnatî sobolem, vano molimine sursumMurmura dira, irasque vomentem, atque atra venena.Nempe premit vindicta, & pronam ferreus urgetA tergo nodus, rigidaeque ex aere catenae:Tum bufo obscaenus, serpentum & squamea prolesIlia per fibrasque vagatur, & ubera lambensDepasta; at Furiae luctanti & colla tumentiInsultant, Stygioque informis Cerberus ore.Si videas, Zeuxis, quas jam matura revolventFata vices Gallis; Lodoicum pinge ruentem,Sceptra caduca, labans diadema â vertice, LaurusqueArentes: glauco exultas velatus amictuRhene Pater, laxis attollens corpora vinclis.Quanquam etenim Angliadis ignavus pectora torporInfecit, nimiaeque ingloria taedia pacis.Tu tamen ô Britonum spes! ô Gulielme labantisImperii Stator! coepto ne parce labori,Gallica castra inter sopicum excude vigoremAngliacae pubi, atque sepultas elice flammas.Jam video, hastati revirescit fama Britanni,En robur vetus, Henrici & vestigia regni!Henricus Patriae vindex, Parisinaque terrorMoenia circum, & adhuc Lodoico inamabile nomen.Saturno sic Rege putris ferrugine tellus,Atque inculta situ coepit squallescere; dumisqueEt scabie rugosa. Ut vero Jupiter arcemAscendit, venêre artes, sua cura colonumExercet frugum inventrix, mox lucidus armisFlorescit miles: metuunt mortalia cordaUltorem Jovis ignem, & inevitabile fulmen.JO. WHITFELD, A. M. Coll. Mert. Soc.
## CARMEN PASTORALE. Thyrsis, Meliboeus, & Daphnis, Interlocutores.
QUid dulci, Meliboee, sedes tam tristis in umbra?Hic alios vultus poscit locus, omnia circumLaetitiam invitant, & amoena fronte renident.Sed quo, Pastor, oves, quo migravere capellae?Forsan in ignotis illae jam montibus errant,Atque insueta graves jam tentant pabula foetas,Dum tu hic suspiras, & flendo dividis horas.Nosti olim insomnes curas durosque labores,Thyrsi, meos, nosti pecoris quod amantior alterNon erat, Arcadiae coleret qui rura colonus.Sed me, Thyrsi, gregis suerat quae cura, reliquit.Quid non suadet amor? quid non patiuntur amantes?En Meliboeus oves, teneros en negligit hoedos.Sic mihi, (nam memini) quum me Galatea teneret,Non ruris, non urbis amor, nec cura peculi.Pendeat ah sacra, dixi, mea fistula pinu.Nam mihi nec cantus, nec erat mihi fistula cordi.Tantum inter densas corylos silvasque latebam,Turturis & moestas augebam voce querelas.Non, ut rere, meis amor haeret, Thyrsi, medullis,Muneribus vici, nec me jam spernit Alexis.Nec si sprevisset, jam ejus fastidia curem.Me proprior jam cura tenet, majora revolvo.Pan Deus Arcadiae, Divum lenissimus unus,Pan qui curat oves, ipsos oviumque magistros,Pan Deus occubuit; per rura gravissimus ibatRumor, & Arcadicos defecit vita colonos.Monstrat & ista meos arbos incisa doloresQuam cernis, crescentque mei cum cortice luctus.Quid narras, Meliboee, Deum Pana isse sub umbras,Quem fato immunem, Diisque immortalibus aequumSpes erat, & cujus tam saepe litavimus aris?Mira refers: sed habent similes praesagia casus.Est quercus nostrae impendet quae plurima silvaeArbos procera, & firmis radicibus haerens,Una nemus, patulos distendens undique ramos,Quae regina solet nemoris princepsque vocari;Huc dum lascivae tondent arbusta capellae,Sole sub aestivo pastor se ferre solebat,Hic canere, hic lata frigus captare sub umbra.Hanc ego mane meas ducens ad pascua capras,Cum placidum ventis staret nemus, omine laevoDe coelo tactam vidi procumbere quercum.Attonitae Dryades subitam doluere ruinam.Nec longe abductus Philomelam dulce canentemTurturis in murmur cantum mutare notabam:Obstupui, & sumpta laetum modulatus avenaNescio quid, miros tento depellere questus.Illa tenore suo moerori indulget eodem,Nec gemere aërea quicquam cessabat ab ulmo.Quid vero haec memoras? Sensit natura cadentemPana, & solliciti visa est dare signa doloris.Languit omnis ager, pastusque oblita sub ipsoGramine, slevit ovis, nec non flevere leonesImmanesque ursi, Pani infestissima turba.Fleverunt Nymphae, fleverunt maxima DivumNumina, quae magni Panis delubra frequentant.Flevit & ipsa Echo, fleverunt Arcades omnesAtque Deos atque astra vocant crudelia moesti.Et merito. Divos inter lenissimus illeEminuit, semper bonus & cultoribus aequus,Totus amor, totus pax & clementia totus,Quique habuit cunctos, si demas sata, faventes.Servabat Pan rura, lupos arcebat ovili:Defenditque altas cedros, humilesque myricas.Pan faciles dedit aestates brumasque benignas,Pastoresque ovibus ditavit & ubere gleba.Plangite pastores, sit multi pompa doloris,Spargite humum foliis, procedat flebilis ordoArcadicae pubis, planctus nemus omne pererret:Divinus meruit fieri sibi talia Pastor.Sed quid opus vano tantum indulgere dolori?Num totum letho absorptum Pana esse putatis?Vivit, & insuetum limen miratur olympiMistus coelicolis, unde haec sua rura benignusProspectat, nostro jam fletu & carmine major.Vidi ego (nam liceat vobis mea visa reserre)Stellarum hesternos quum luna accenderat ignes▪Extemplo magnum coelorum albescere tractum,Mirabar, coeli facies quae mira pararet.Quum subito aethereas volitantem Pana per auresVidimus, insignem radiis & luce coruscum.Ibat ovans, magna Divum stipante corona,Pana omnes cecinere, triumpho inclaruit aether.Sint rata visa precor. Sed quo jam rura patronoGaudebunt? nostrum quo praeside stabit ovile?Ne metuas. Uno ablato non deficit alterAureus, & simili gaudebunt rura patrono.Divinum Pana hunc sequitur non degener haeres,Qui pastoritias longum informatus ad artes,Faelici reget Arcadiae moderamine rura,Incolumes praestabit oves, laetosque colonos.Ergo age, festivos cantus modulemur avena,Ducamusque leves turba alternante choreas,Atque novo festos Pani instituamus honores.JO. NORRIS, A. M. Coll. Omn. An. Soc.
## In immane illud CAROLI I. Regis parricidium  cum ejusdem Indigitationes▪
OCcidimus! quid, Musa, pìos haec munera manes,Quid conclamatos cineres, cassamque favillamSollicitans, poscis lamenta & funebre carmen?An capiti extincto frigentia membra parentent?Scilicet illa modos nobis scelerata securisQuae lucem Regi eripuit, populique cadaverUsque sumus: tanto rubuit quod sanguine ferrumExanimes & nos hausit: quis dicere regniSingultus longos, dura & suspiria possitEffari, ut moriens tremibundos fuderit artus?Carole, sic te etenim pietas studiumque tuorumProsequitur, vixit felix te sospite regnum,Et tecum simul interiit; (fuit Anglia & ingensAnglorum decus) ut vitis quam cura maritatRustica proceris ulmis, quae fida caducaeFulcra locent, teneantque enervi stirpe reclinem▪Ea validis innixa humeris atque ulmea prensansCorpora, se latè extendit jam palmite multoLuxurians, plenosque ostentat laeta racemos,Donec forte casae nutanti sive tigillumSeu laquear desit, Lignator, munere Bacchi,Quam laribus malens tutis caruisse, bipenniFerro adimit viti fulcrum, ruit ilicet ulmus,Et sociam latè sternens succisa recumbit.Quàque diu junctis crevêre amplexibus unà,Stirpitus impellit communis utrisque ruina.Et quantas tulerit fruges respublica, nitens,Dive, tuis quondam cervicibus! Otia Musae,Otia ruricolae, peragebant otia Cives:Tum suus arti cessit honos, ditabat alumnosMercurii mare tranquillum, tum grata coloniSudorem tellus locupleti messe rependit;Nil opus armatis proscindere classibus aequor,Nil Urbes vallo munire & milite tantaGrassari, nec adhuc Londinum pacis amoenaeTaedebat, rebusque novis gaudere paratumServitia in turmas vomuisset laeva rebelles.Et quis detrectare furor, quae tristis ErinnysTam mite imperium suasit? quae jura, Quirites,Deseritis? quove aucupio per daedala fraudisImponit Catilina novus? sic denique nondumPrentes subolere technas? quid enim? quasi magnoConsliterit simulasse plura; proh caeca futuriPectora! sed seri sapietis forte nepotes,Quos raros superesse sinent civilia bellaSanguine sit quanto procerum plebisque putabuntSaevitum in jugulos sociorum, ubi vindice nullo,Dedidicit sperare Deum, jam dira juventus,Omne accincta nefas moliri & cernere ferro:Crudelis! saltem iste sitim sedare cruorisPurpureus possit rivus, qui sanguine largoPlebisque procerumque fluit: quid Regia vitaCommeruisse potest? tu saltem ignosce parenti,Miles atrox, sancta qui Majestate verendusHoc tantum reus est, quòd teque tuosque tot annosTexerit, in commune vigil, patriaeque salutiProspiciens, atavos qui per bis mille DecembresPerpetua serîe centum numerare novemqueSeptrigeros possit; frustra certaverit illi,Europae quisquis titulis regalibus altusImperitat populis, tantis auctoribus impar.Nec longa te gente Deum crevisse, quod ultroFors dedit, at Virtutis honos propriumque coronatCarole, te meritum; sceptris quo dignior istisIpse tui Rex, egregias molitus habenas.Omnem animi motum ad mentis dictata solebasComposuisse tuae & sanctae rationis amussim;Imperium mentis neu sollicitare serenae,Plebs animae, Affectus, ausa est, aut hiscere contra:Non te paecipites îrae, non dira libidoTransversum impulerant, non summa licentia SceptriQuae solita elatos animis inflare tyrannos.Ollis ad libitum, Virtutum paupere censu,Vivitur; & magni pendunt, si fama salutetTranquillum hunc, Facilemvè illum, si tertius AcerAudiat aut Pulcher, saltem ut de corpore captent,Quas animae laudes nunquam meruere, beatiSi generis tantum phaleras & stemmata deturOstentare patrum, quos deseruere minoresDegeneres, vitiis acti, ingenioque ferino.Sanguine te vicisse omnes & corpore, cujusSidereas vigor integros firmaverat artus,Quale ferunt veterum heroum, quos frangere nondumMassica coepissent, nostraeque licentia mensae;Id tibi pro minimo visum: cui summa voluptasExcoluisse animum & totis pia numina fibrisConcepisse fuit, faciem virtutis, & oraArdebas, pulchrumque decus constantis honestiIpse tui juxta compos, seu clade novercaFors rueret, seu te cumularet laeta secundis,Neutrius & piguit fortunae; protinus arisTe advolvens, numenque Dei veneratus, & ultroVelle dedisse manus patri, qui cuncta supremoTemperet arbitrio propria jam sponte paratus,Succumbis docili pietate. Sonantia crebroTestor scripta Deo, sanctos animique recessus,Queis tete explorans, tantarum pondera rerumPrudenti appendis trutinâ, properare suëtusAd Christi exemplum, & vitae documenta sequaciInde animo recolens, coelestia jussa capessis,Quo te cunque sacro flectant oracula ductu.Quem tibi componam heroûm, longaeva triumphisInseruit quos fama suis? Virtutis honore,Carole quis tecum contenderit AntoninusAureus, hausta crepans totidem percepta magistris?Nec tibi Scipiadas & quos jactare Catones,Roma solet, cuiquam liceat conferre, SophosvèGarrula quos superis aequavit Graecia divis;Pone supercilium, bona porticus, ingerere ultràProtinus ipse suum senior Gargettius hortumDesinat, inclinetque suos Academia fasces.Qualia se Vitreo reficit dum gurgite Phoebus,Astra suis micuêre comis, coelumque minoresAccendunt latè radii, famulantia donecTempora Titani, dulcem rumpentia somnum,Coelestes aptant currus, nitidisque lupatisAlipides ornare purant sestina jugales,At pater, acclivi conscendens tramite, pulchrosCoeperit ut sparsisse ignes, solitoque decoreExoritur, subitò pudibundos▪ sidera vultusObnubunt, totaque poli statione moventur.Carole, sic tua laus alios heroas, & actaElevat istorum, quos olim cana vetustasLaudavit, seu quos hodiernae conscia famaeOra hominum Musaeque favor subvexit in astraAt vos, vestratem, Scoti, vestra arma rogantem,Testantemque fidem, pacti mercede malignâProditis, ignavi; sanguis nil Regius illi,Nil pietas prosunt, crudeles ductus ad hostes,Tanquam vile caput, populi manibusque nocentisRex insons animam fatalis Victima fundit.Heu tantum patrare nefas potuisse rebellesNec nostras valuisse preces & quae pia thuraNequidquam surdis toties adolevimus, aris!Non satis, O Superi, tantis terraeque mariqueCladibus exhaustos, tot campos strage nefandaTexisse, & fluvios nostro infecisse cruore,Ni recrudescat, Caroli de vulnere, vulnusCommune, atque iterum saevo cum foenore, RegisOccisi fatum, Angligenis mala pristina sistat?Scilicet illud erat pueri quo patribus orbi,Et spoliata viro conjux lenire doloremSueverat, incolumis Carolus: mercede sub istâVisum est posse pati tam duri incommoda belli:Rex, tua dum speranda salus discrimina milleSuasit adire tuos, legesque & jura Britannûm,Et pietas & prisca fides ruitura, vocabantQuas pote suppetias, quem non accenderet ultroRegalis Virtus & Martis adorea tanti?At spes nunc accisa omnis, ubi destina rerumRex pius occubuit, fracto tum corruit axeVicta simul, fatisque manus dedit Anglia duris.At poterunt, Scoti, parcarum adamantina pensa,Et volvenda dies, sceleris vos poscere tantiSupplicium, facinusque olim crudele luetis,Sacrilegi Regum vendaces, aut ego veriVanus agor, praedamque omnem, ditesque rapinasAbripiet civilis hyems, quam tristis EnyoInstinctu Superum vestras effundet in oras.Forsitan ex animo nec nostris perpetuò ibitTantum impune nefas, Anglis neu credere fas sitDiis genitos Reges Superis vilescere, & ullaCorripere indigetes oblivia posse suorum.Esto, fidem nihili pendant immania corda,Ausa Deos faciles sprevisse, & numina feròUltura: at Carolo tristes labentibus annisInferias dabitis, vos & rerum alea tanget,Indecores animae, populi faex ima Britanni,Nequa malos posthac scelerum fiducia tollat.At Divum interpres paribus caducifer alisAdvolat, exutam formosi corporis artusTanti animam Regis justo dignatus honore,Vulgari armento secernit, mortis acerbaeLegibus absolvens & avitis imputat astris.Est via quae coelum suspendens fornice lacteoCircuit, & medium puro distinguit honore,Quam sola heroûm superant vestigia, postquamCorporeos nexus mens eluctata, prioremNititur in patriam, divino lumine vesciDiscupiens, superosque iterum coluisse penates;Carolus hâc, ducente Deo, conscendit, & intraLimina sancta poli consistens, ordine longoProspicit, antiquae sedis monumenta revolvens;Hîc rerum sator aeternis fulgoribus ardensLucis inaccessae, proceres cui mille ministrantAligeri, qui promti animis arcana capessuntJussa Dei, & prono fusi venerantur honore,Hos juxta heroes positi, quorum ardua virtusEt divinus amor pulchrâ praecordia flammâMoverat, aeternumque pater retulisset in album:Puras induti trabeas, sanctisque coronisTempora praecincti, numeris vocisque lyraequeAeterni mulcent aures genitoris, ovantesqueAetheris immensi feriunt templa alta triumphis:At Rex, Pacifico nomen cui pristina virtusFecerat, augustis natum penetralibus ultroComplexusque manuque pater, per amoena locorumDucit ad Angligenûm praeclara sedilia Regum,Et stirpis decora alta suae: tum protinus illiAssurgunt venienti omnes, faustoque resolvuntOra sono plausuque exceptum sede locârunt.Quam Pater omnipotens auro gemmisque nitentemSidereis, Carolo fixisset, at ille beatisOrdinibus junctus, meminisse tot, ante malorumDesinit, aeternique decus laudesque parentisDivino tonat eloquio, numerisque canorusConcelebrat, salve Superi, magne incola, Coeli,Carole, jam regno felix adsuesce serenoFortunae procul imperiis, & turbine fati.At tu, summe parens, miserere & digna ferentiIgnoscas populo, tandem clementior iraePone modum, accisis tandem, pater, annue rebus.Exanimis viden ut ferali pulvere squalensTrunca caput, taboque artus foedata cadentes,Infandos longum tulerit gens Anglica manes?Heu lucem, pater, imperti, tardumque cadaverVita redux animet, divino concita jussuVena fluat, sanguisque suo micet impiger alveo.Cumque necem nobis immitia fata, parenteSublato, dederint, da natum posse, precamur,Imperii haeredem, solio succedere avito:Inde etenim nobis, nec fas aliunde, redibuntVitales fortasse animae, lucisque priorisUsura, aeternas ne devolvamur ad umbras.JAC. WINDETT, M. D. Coll. Med. Lond. Soc. & Coll. Reginal. Cantabrig.
## Auctio Davisiana.
O Vanas hominum curas! ô lubrica verti▪Fata Deûm! nostrísque diu non mitia votis!Heu! per quot casus, per quae discrimina rerumMortales rapimur? quotus est, cui semper amicaSors fuit, aut quem non miserum spes vana fefellit?Usque adeò inconstans gaudes, Fortuna, jocari;Tollere quod dederas, adversa reponere laetis.Quorsum haec, ô Chrysippe, Scholas redolentia dicta,Plurima quae tibi Crantor, Epictetusque legentiSuggerit, huc affers? (S.) Age dic, quae tristia narras?
Qui casus? (C.) Quae Te premit inclementia Divûm?
Undè taces, oculòsque manúsque ad sidera tendisAttonitus, nec quod latet imo corde profaris?Iste quidem, siquid rectè auguror, uritur; IllumPhllis habet suspensum, ac lento macerat igni.Donec erat facilis, nec dum surdâ aure querelasExcepit; placidas tùm volvere stamina Parcas,Laetos ire dies, nec tùm implacabile Numen.Postquàm aversa Venus, mutatáque Phyllis AlexinRespexit potiorem, atque Hunc fastidit amantem;Invisa ex illo Fortuna, hinc Sortis acerbaeImmortale odium, ac levium censura Deorum.Aut fors inde redit, molli qua Sphaera viretoExercet juvenes; Hic, Spe fallente laborem,Commisit pugnam non Diis, non viribus aequis;Jam dolet amissos nummos, vacuamque crumenam.Quin vel Ego fallor, vel Tu (ad K) jam tempore longoForsan Equum expectas, tenerae promissa Parentis,Quo Patris ad sedes dilectaque rura veharis;Sed nec Equum genitor, neque Servum mittere curat,Neu desit messi famulus, plaustrove caballus.Inde illi gemitus, saevique opprobria fati.Sed neque Tu (ad S.) Calchas, nec Te Ille (ad D.) peritior Augur,Nec quisquam è Vobis; Nam, quanquam erroris iniquiDiversa est facies, idem tamen omnibus error.Altera (sed nec me naso suspendite adunco)Altera fata movent animos; dedit ampla ruinamDavisiana Domus; fuit haec, fuit inclyta, & ingensGloria Castalidum; sed nunc ferus omnia vastatCreditor; expulsis mendicat pila Camaenis.Fortunam quisquis posthâc sibi credulus optaPerpetuam, atque ausit pellaci fidere Divae,Disjectas videat merces, versósque Penates,Téque, ô parve Tryphon, magnis exercite fatis.Hoccine erat, tanto quod fert promissor hiatu?Credideram fleri Priami fata; Institor exit.Res memoranda quidem, & Sophocleo digna cothurno!Sidera se miscent Umbris; Erebo Astra; moventurDiique Deaeque omnes; conturbat Bibliopola.Quis Lachesin fugiat, quando Hunc quoque fata trahebant,Nec latuit saevas tantillus Homuncio Parcas?Vidi Ego (nec tenuis conspectum effugit Imago)Ire via exiguum per compita pumilionem;Qualis ubi innumeris sec'lis effoeta SenectusTithono imminuit vires; illi arida sensimGenua labant, gelido deturgent sanguine venae;Adducti penitus nervi, breviorque videriIncedit, gracili tibicine non bene fultus.Talis erat; Sic Ille pedes, sic ora ferebat.Ludite, at amoto querimur Nos seria ludo.Tempus erat, memini, cum totos undique postesEfflicti Heroum vultus ac plurima passimPagina vestiret, crebraeque in pariete Chartae.Mille intus plutei stabant, armaria mille;Mille arcae, totidemque super lecto ordine libri.Sed nunc tot quondam signis, titulisque superbaInfami (foedum visu!) spectanda papyroStat domus, inque ipsis foribus Chirographus indexAccusat Dominum, quod sit fugitivus & Exul.Sic Apis Hyblaeo in campo, per & arbuta passimPérque crocos volitans, suaves hinc inde saporesOre legit, stipatque ingentem mellis acervum.Mox invisa apibus Fortuna, ac tristis ErinnysAut fuci, aut pictae faciem mentita lacertaeTurbat opes; simul effussus labor omnis, & Ipsa.Non tamen excisae penitus spes, non ita coloInvisus superisque Tryphon, quin usque supersint(Siqua salus misero est) rebus solatia fractis.I nunc, atque omnes, Fortuna, immitte procellas;Auctio stat contra, & fatorum damna rependet.Quare agite, alternis cantemus ritè Camaenis,Quis sit vendendi modus; & quas Auctio leges,Quae jura observet; quis ementibus ordo; locus quis;Aut siqua inciderint, quae Carmine digna referri.Est locus improbulis bene notus civibus, UrbisExtremae limes; Borealem nomine portamPlebs indocta vocat; docti dixere Bocardo.Haud procul hinc domus est, teneris quondam apta choreisQuà pede festivo pueri, innuptaequa puellaeExercere diem. (C) Quas Te (ad S.) quoque vidimus inter.Altera nunc rerum facies; nunc codice multoFoeta tumet; cedit Saltator Bibliopoloe.Bis quocunque die, magnâ stipante catervâ,Certatim huc properant ex omni parte Togati,Quotquot calluerint libros; (C.) Cupiantve videri.Limina Sheldoni neglecta, ac proximus illiBodleius; doctae dudum siluêre Catenae,Desertaeque Scholae; Nemo vacua atria circumAmbulat. Heu! Lector, tanquam Rhodopeius Orpheus;Aut ligno, aut surdis mandat sua dogmata saxis.
Ibam forte viâ. (S.) Ignavus, (ad B.) sicut tuus est mos.
Qua jactare pilam solet, adversisque retortamParjetibus vexare vicissim alterna juventus.Nusquam ludentumve labor, strepitusve faventûm;Apparent nusquam sepostae in pulvere vestes;Tristis ubique quies; latè loca vasta silebant.Scilicet His ignava cohors se maenibus infert.Prandia cum male pasti obolis constantia ternisCeperunt, aut cum jentacula matutinamExemêre famem; facto velut agmine, Cuncti,Qua data porta, ruunt pariter, sedemque capessunt.Omnibus aequus honos, eadem subsellia; scamnumNon melius cuiquam, sedes nec honestior ulli.Praecipuum invenias, & cum Doctore sedentem,Cornubiae extremo qui quondam in monte solebatAut servare pecus, pecoris non ipse Magister,Aut stimulare boves, alieno lassus aratro.Vera refers, mihi namque humeros & brachia circumHaesit, tanquam alter Pyladi praedulcis Orestes,Servum ac vile caput, disruptâ veste Togatus,Vectus ad Oxonium, quo lardum aut hordea carro.Pileus huic micuit duro subtemine crassus;Humentesque comae praepinguem vertice odoremSpiravere; Togae mirus nitor—Quin parce auriculis, ac naribus ingenuorum,Et versu immundo castas temerare Camaenas.Plurima sed frustra variat mihi simbria vestem,Si juxta sedeat, qui tergum pone ministerPrandenti observat; siquando aut pocula ferriPraecipiam, aut patinas semesaque fercula tolli.O me infoelicem, quod quâ Tu classe sedebasNon comes accubui; nec me quoque classis habebat▪Hinc Cocus, hinc lumbos trivit mihi Lychniopola,Ultima vulgi faex; Nam turbant limen & ipsiNobiscum Emptores, scamnoque locantur in unoPhilosophi, Artoptae, Doctores, Archimagiri,Et Medici, & Medicastri, & qui Medicamina vendunt.Consedere omnes; Rostrum conscenditur; At Quis,Quis vestrûm, ut melior rerum sese explicet ordo,Os Millingtoni referet, quis deinde Cuperi?
Istos quis velit, aut possit? (C. & W.) Nemo herculè, Nemo.
Quin Tu, (ad W.) quaeso, tibi quoniam est constantia vultûs,Et facies veneranda, ac non indigna Catone;Exprime Tu mirâ insignem gravitate Cuperum:Tu (ad C.) Millingtoni non dedignabere partes,Nam lepidum caput es, dicto & mordente sacetus.Illum Ego? Num cernis mihi tardum abdomine ventremSurgere, quodve mihi spatium admirabile vultûs?Numnam Praetor ego? vel Bubo? vel Aldermannus?Sed nec Ego meliùs sperem data pensa tueri:Diis habeo grates, modici me quodque pusilliFinxerunt animi, pauca atque modesta loquentem.Stentoris Illi Vox, audacia perdita; SermoVentosus, spirantque cavi mendacia folles.Ast Ego (sic homo sum) mentiri nescio; Librum,Si malus est, nequeo titulis onerare; WitherumMoeonidae praeferre; aut Te, Merline, Sibyllis.Ludere sin placeat, sic stet sententia vobis;Partes (ad W.) Ille suas, in me mora non erit ulla.Insanire libet quoniam, non durus habebor.Componam, ut potero, vultus; talique Camaenâ(Nec pudor ullus erit) cudam miserabile carmen,Quali vel Bavius scripsit, vel Moevius; aut quamExprimeret, versus si pangeret, ipse Cuperus.Quin Tu, (ad C) sume tubam, & modulamine Papiniano,Vel quali turget, cui dat gens, Claudia nomen,Grandia verba rotes, numerisque tonitrua misce.At cave, (ad C.) ne nimio strepitu subsellia frangas;
Aut ruat in praeceps Sheldoni immobile saxum.

Quin agite, & celebres laudet Praesatio merces.

Nos sumus aut emere (S.) Aut saltem spectare parati.
Incipiam, Quin Tu, (ad C.) frater, mihi suggere; siquidHaesero; Nam melior semper tibi copia sandi." Vos ô Cecropidae, Britonum spes. (C.) Adde, decusque." Atque decus; (ad C.) quid deinde? (C.) Togae flos (W.) flosque Togatorum" Ore favete omnes, placidasque advortite mentes.
Pergas Marte tuo, verbum non amplius addam.
" Si bene quid memini, bis sextus volvitur annus," Ex quo nota diu Gallis, notissima Belgis" Auctio, sera licet, nostris tandem appulit oris." Londinum accepit plausu, fremitúmque secundum" Granta dedit; sit fas & Vos sperare faventes.' En vobis Libri: sibi sunt encomia, nec Me" Laudatore opus est, aur Oratore profectò." Non sum facundus. (K.) Fateor. (W.) Sed Honestus haberi," Promissique tenax, dictis factisque merebor." Nec si non nimis argutum Natura Cuperum" Fecit, falsum etiam mendacemque improba finxit." Orandum restat, veniam indulgere roganti," Vertice sim tecto, neu me mala frigora laedant.Ne metue, at solido sidas, Bollane, cerebro.Ullane vis? ullus caput hoc invadere morbus?Crediderim molles silices, penetrabile ferrum." Expecto, quid sit cordi; quae vestra voluntas.
Scilicet, annuimus. (B.) Vela caput. (S.) Indue. (D.) Quidni?
" Pro tantis meritis grates persolvo, nec unquam," Dum superat caput hoc, dum Spiritus hos regitartus," Arguet immemorem quisquam oblitúmve favoris." Auscultate omnes, intentique ora tenete;" Namque edico palam, quas postulet Auctio, leges." Ille librum, quisquis pluris licitatur, habeto." Lis siqua inciderit, decidere Vos penes esto." Tertia cum sonuit plaga, irrevocabilis esto.Ergo agite, inprimis Solymaeâ tradita linguâBibl do vaenum; Pretium quis? si modo cordiRelligio est, fideique immobile fundamentumVicenas dabitis libras. (K.) Mihi RelligionisCura quidem; sed non Ego transfuga SacramentumAddixi verpis, ignotae Biblia linguaeUt curem versare, nec intellecta vereri.Hoc opus, hos libros volvat Judaeus Apella,Non Ego; Me meliora pii docuêre Parentes.Sed neque verpus Ego, neque deditus Antichristo.Notior at nulli Vox est sua, quam mihi quicquidGrajus, Arabs, Italus, Chaldaeus, Hebraeus, & Assur,Aethiopesve sonent sacrum, aut Memphitica Coptos.Is sum, qui latices ex ipso fonte petitosMalim, quam longo circum deducere rivo.Hinc, ut me laudem, legi Targumque, Masoramque.Onkelon, & Kimchi, quae Te (ad K.) vel nomina terrentCommentatores Rabbinos; Kabbala quicquidImplicuit nodis, caecoque aenigmate texit.Trinos ergo libens solidos dabo; sed tamen anteVestigem, lustremque oculis, ne saucius ullâParte vacet codex, neu desint plura. (W.) LibellumPorrigat è vobis aliquis; (ad B.) scrutare. (B.) Quid hoc est?Excusor, titulusque deest, ac pagina Princeps;Vestibulum ante ipsum, primoque in limine FINISScribitur; O nebulo, (ad W.) qui mancum obtrudere librumAusus es, ac doctam speras fraudare Juventam.Sic tibi notus Arabs? Sic intellectus Hebraeus?Kimchi lectus in hoc? & in hoc tibi Kabbala ad unguem?Ut tandem ignores Eoos ordine versoIncipere à dextra, in laevam migrare legendo,Insuetâ ire viâ, & vestigia ferre retrorsum?
Quin Tu (ad S.) quot numeras? (S.) Trinis addo insuper unum.
Ast ego, me quanquam (pudeat neque vera fateri)Ignoti nova forma typi, abnormisque characterAttonitum feriat, perculsaque lumina turbet;Ut stet honos sacris, sanctae ut Reverentia linguae,Sex numero solidos. (W.) Nemon' plus? Nemo! Semel; bis?Ter sonuit buxum, fugit irrevocabilis ictus.Quo nunc Relligio, & Divûm reverentia, Divûm?Quos emptus Moses non dat, dabit Histrio nummos.
En hîc Suarezî bis dena volumina vobis!

Bibliotheca, liber! (W.) Quis tam spolia ampla reportet?
Heu! mea non capiunt tam grandem scrinia molem,Hospitiumque negant angusta cubilia; lectoDefuerit statio, modò si Suarezius intret.Aufers? ante tamen tecum perpende, pusilliHuic oneri cervix non sufficit ulla; MilonisLassabit collum, vel Turni, vel Diomedis.Quanti cistiferum conduces? aut ubi quaeres?Namque Atlante opus est, aut Hercule; si modo tantoNon cadet Alcides sub pondere, non ruet Atlas.Trina Semel pondo; tria, bis! triâ? proh pudor ingens!Ter sonuit, &c.Proximus en Vobis se Berkenhaubius offert.Ecquis dat binas (sunt bina volumina) libras?Siqua anus est, miserae cui sit tutela Senectae,Et struere, & chartâ subter fulcire placentas;Siquis cordyllis optet piperive cucullos,Quive papyraceos gaudet componere milvos,Aut Scombros qui vendit, emat Te, Berkenhaubi.Utcunque id nimium ducam, dabo quattuor asses.Namque domi ruptae Phoebum Boreamque fenestraeAdmittunt; praesens chartâ quare indiget usus,Vulnera quae reparet, quâ sit mihi sarta cicatrix.
Quattuor ille Semel; bis, quattuor. (B.) Ast Ego quinos.
Quinque, Semel: bis, quinque asses: proh tristia fata!Ter sonuit—Julius en vobis Caesar! quis reprobus, & quisElectus; qui grex hominum damnabitur Orco,Quos coelum manet Indigetes, liber iste docebit.Et Tu Calvini sectaris dogmata, Caesar?Tu Romae civis, mediâ natusque SuburrâTandem evasisti fanaticus, & CatharorumUnus? Sed memini; Namque hanc Ego semper amaviHistoriam (dormit mecum lectissimus Author,Itque comes, quocunque vager, quodcunque sacessam,Jam nunc in loculo est) memini, inquam, ut bella GenevaeGesserit ante lacum Caesar, quo tempore forsan,Quanquam haec exciderint mihi jam, neque lecta recurrunt,Obvius huic veniens Calvinus stillat in auremPrincipis occultum virus, fallitque veneno.O si Democriti costas mihi fata dedissent,Aut Millingtoni? Nam cui laterum satis? aut quisSufficit in tantos vulgaris pulmo cachinnos?Calvino quisquis committit Caesaris annos,Idem aprum sylvis, fluviis Delphina; JacoboDeucalionem idem jungat, Pyrrhamque Mariae,Quicquid id est, praedulce adeò mihi Caesaris ipsumNomen, ut undenas grave non sit solvere drachmas.Undenas, semel; undenas, bis; quis duodenas?Ter sonuit—En liber insigni facie, minioque superbus!
Nomine non opus est; sua vendet purpura librum.
Noster erit, noster pretio quocunque libellus.Coeruleae mihi terga notae, distinctus & auroIncendit mentem fulgor; quam pulchra videriPagina! quam splendens! ut scrinia nostra decebit!O male sane Puer, nimium ne crede colori;Fronti nulla fides; intus si lumina vertas,Congeries vocum informis, confusaque rerum estFarrago, & tardis bilem motura Batavis.Hunc illud credis Juvenem curare, peritusIndoctusve fuat, modo murice fulgeat Author?Aspicis hunc ipsum? multo est spectabilis ostro,Sunt nitidae, ut cernis, vestes; coma pexa decenter:Sed vacuum caput est, sed laevâ in parte mamillaeNil salit Arcadico—(D.) Quin parcius utere linguâ,Parcius Ensiferis ista objicienda memento,Aut Ego—Sed praestat non neglexisse libellum.Auratos numero binos (W.) Plus nemo? Semel; bis;Ter—En Nepotis vitae, curâ studioque Stephani!O natum aversis Musis, & Apolline laevo!Quem non arte Deus, Dea nec dignata cerebro est.
Nunquam Helicona bibi fateor; quin protinus ad rem.
Assem ego (B.) Deinde unum (W.) Binos, Semel (S.) Addo ego porro.Binos (W.) Quattuor ille, Semel; bis: (D.) Deinde Quadrantem.Ter sonuit—Sunt capita Heroum tam vilia? Scilicet unumMiltiades assem; luscus valet Annibal unum;Atticus inde duos; dat caetera turba quadrantem.Me Cicerone opus est, Me, Me inquam Rhetora poscunt,Ast Ego, namque mihi est dicendi copia torrens,Frigida magniloquis incendam pectora dictis." Sol, qui flammigeris mundum complexus habenis" Hinc atque hinc rutilis animas fulgoribus orbem," Ocyus, ocyus ignivomos huc flecte caballos.
Quorsum haec? cur Phoebum demens in carmina poscit?
" Nam neque cum roseus Nabathaeo surgis in auro," Nec Tartessiacâ stridens ubi mergeris undâ," Quae Te cunque rotat coeli plaga, foenore tanto" Te ditat, tantasve ostentat splendida gazas.
Quas gazas, aut quae spectacula narrat Hiator?
" Jam sua Pellaeus taceat monumenta Canopus," Tusca Palatinus neque scripta ostentet Apollo," Oxonio cedat Roma, & Tu, Phoebe, Tryphoni." Quis Bodleianis congesta volumina thecis," Quis nunc Seldeni archetypos, aut scrinia Laudi" Objicit? Hanc quando lambentem sidera molem"Librorum, Aonidum haec armamentaria lustrat." Quare agite, Oxonidoe, Magni soboles Aluredi;" Vos Majorum Umbrae, defunctaque nomina Patrum," Hammondi manes, Allestroeanaque busta" Immortale Scoti decus, aeternique Baconis," Chichleiusque parens, & avunculus excitet Occham." Si meliore luto finxit praecordia Titan," Si frater vestri radiis ac sole favoris" Incaluit dudum; Nunc, ô prohibete, tenebris" Ulla serenantes caligent nubila frontes." Sunt mea vota tamen fratris contraria votis;" Vertice sim nudo, precor, indulgete roganti." Cur rogitem, primum est, quod jure antiquior omni" Mos Britonum id poscat; Britones mihi semper amici," Asservat mihi namque Britannia parva Penates." Deinde decet; sed quod par omnibus argumentis," Convenit, atque placet. (S.) Concessa est copia; fervetNamque tibi cerebrum, fuerit nec inutile frigus." Literulis dum stabit honos, dum gloria libris," Dum tollet Rhedycina caput, dum vitreus Isis" Alluet has arces, dum nobile Bibliopola" Nomen erit, tanti haud abolescet gratia facti.En hîc Hobbesii, vegrandis bellua famae,Leviathan! Hic est, qui subterranea regnaAudens, atque ipsum Plutonem à sedibus imisAvellit; clausit dudum tria Cerberus ora,Et Phlegetonteoe siluerunt murmura ripae.Vos, quibus in coelum Pietas, & Numina cordi,Improbus, ô Pueri fugite hinc, latet anguis in herbâ.Esse homines dicit, sed non Ego credulus illi,Sanguineum genus, & Cadmeo semine natos;Bella simul cunctis, civilia bella moveri.Isti siqua fides, Ego sum (quis crederet?) Ursus;Tu tigris; lupus ille, feraque immanior omni.
Sin ita, qualis Ego, vel qualis bellua frater?
Neu queat ulterius tam noxia serpere pestis,Quinque dabo solidos; emptum Vulcanus habebit.Quinque, semel; bis, quinque; ô lamentabile fatumHobbesii! quinis octogenarius AuthorVoeneat ut solidis! Dii talem avertite pestem.Ter gemuit pluteus, ter tela sonantia torsi..Quem nunc, quem facient Zabarellae scripta beatum?Hic est, cui penitus Naturae arcana tueriContigit, atque imos rerum penetrare recessus.Hic est, quem cecinit sublimi carmine Vates." Non stat in Aulá meá, qui non stat pro Zabarellâ.At quâ pelle liber, quam vili tegmine sordet!Ut mala vix laceras cogit junctura tabellas!Quid si rupta toga est, si foeda ac scissa lacerna?Saepe sub inculto latuit facundia panno.Tres Ego, tres solidos. (C.) Tres hic pro codice terno;Bellus homo, ac largus nummi; Tres iste semel, bis;O miseras artes! (B.) Trinis super addo trientem.Lucro est iste triens, grates Zabarella rependet.Ter gemuit pluteus, ter tela sonantia torsi.
En hîc, en vobis Foxi immortalia scripta.
Ista legat, si cui ferrum est in pectore triplex;Me pavidum terrent congesta cadavera flammis,Semiustique artus, & corpora trunca Virorum,Furcaeque, gladiique, ac plurima mortis Imago.
Libram Ego (S) Dein solidum. (D) Binos porro. (B.) Insuper unum.
Heu, quianam segnes? quae Vos socordia cepit?Si juvat his gradibus pedetentim surgere, nunquamSupremam dabitur pretii contingere metam.Ante diem clauso fuscabit Vesper Olympo,Quam Te dimittam, scriptorum maxime Foxi.
Addo Ego dodrantem. (C.) Dodrantem prodigus addis?
Sextantero super his numero. (C.) Quid cunctor? HabebisTer—
Sed meus est, nummis ter denis ante poposci.
Siccine? (K.) Sic res est; audivi. (C) Sic tuus egro,Fiat Justitia, & ruat Auctio. Quin agite, Hic estHic est quem legis, ille quem requiris,Toto notus in orbe Martialis.Unde huic tantus adeps, de quâ venit iste culinâ?Cuive fuit patinâ pro deficiente paropsis?Nempe prior Dominus nunquam deponere suevit;Huic conviva fuit, commessatorque libellus.
Utcunque est, nummis poterit constare duobus.

Aut tribus, & lucrum facit haud leve Bibliopola.
Nempe tribus nummis Epigrammata mille; semel, bis;Ter—Quid jam indignantem vetet exclamare Poetam?I nunc edere me jube libellos.I nunc edere me jube libellos.Ecce Almahidam? Siquis tamen Hanc quoque; si quisCaptus amore; Ubi nunc Vos, ô mollissima corda▪Estis Amatores? Ubi jam Deus ille Cupido;Idaliique arcus, slammaeque, ignesque potentes,;Vicenos obolos. (C.) Nullum intus concipis ignem,Nec Venus est tibi nota. (S.) Tricenos. (C.) Incipit illeArdere, & flammas sensim, Cypridemque fateri.Bis quinos solidos. (B.) Cupis, & potiere cupitâ;Ter gemuit—Baxterus sequitur. (K.) Quo non praestantior alterProtrahere in longum multâ damnosa papyroDogmata Rixator; Centum ille volumina, centumArte laboravit, discors sibi in omnibus idem.Quis dat quinque minas? (K.) Solidos ego quinque. (B.) semel, bis.Pergite; seria res agitur; Properate; MinacemCernitis hanc dextramne? an Vos, cum fulmina vibroNequicquam horretis? vano neque malleus ictuTerrificat mentes, sed inania verbera mitto?Ter gemuit—En hîc Aesopus! (N.) Quantum ô mutatus ab illo,Cui tumuit tergum montani pondere gibbi;Ille meus fuerit, dabitur pars Septima librae.
Sextam Ego (N.) Nos quintam (S.) Dominum Te Aesopus habebit.
Ter—O Corydon, (ad D.) Corydon, demens es; Nam neque tantiAuthor, sed Pictura emitur, sculptorque Batavus.Quin age jam Frater (ad W.) siquo cor ferveat igni,(In silice, inque ipsis saxis sunt semina flammae)Si stimulos dedit exundans mea copia fandi,Emptorum huic pariter spectatorumque coronaeSolve pias grates ac vectigalia laudum." Non aversae adeo mihi Musae, & laevus Apollo," Usque licet temnar, nec sim, Te (ad K.) judice, Vates," Non obtusa adeo finxit mihi pector Titan," Immemor ut vestros dicar siluisse favores." Ingenii siquid spirem. (K.) Quod sentio, quam sit." Exiguum. (W.) Foret aut dicendi siqua Potestas," In qua me non inficior mediocriter esse" Versatum. (B.) Quisnam hunc feret ex Cicerone Poetam?" In vestras irem foecundo flumine laudes;Flumen Ego dixi? Fulmen dixisse decebat.O hominem lepidum, Grantoeque sub aethere atum!Qui similes strepitus, ac tintinnabula vocumInsequitur, nudo & verborum in cortice ludit." Malleus ante meus frondes virgultaque fundet," Ante dies perimet Sheldoni nobile marmor" Coelo efformatum, feriens quoque vertice coelum;" Ante bibet Cami Oxonium, Granta Isidis undas," Venditor ante libros culpabit, & efferet Emptor," Ante Geneva typis Stephanum superabit & Aldum," Ac prius Oxonidis Ego cedam Bibliopolis," Quam vestra exciderint animo mihi munera; Dixi" Ille Cuperus Ego, patriâ qui Parvo-Britannus." Quid jam currentes prohibet meclaudere rivos?" Namque opus exegi, quod nec Dea dira Vetustas," Nec Lethes poterit pigrum delere veternum;" Magnae molis opus, sub quo gemat ipse Pyracmon," Atque ingens Steropes, & vasto corpore Brontes." Nam neque cum Siculo immanes Cyclopes in antro" Aeoliis validos geminant incudibus ictus," Tantum opus exercent; aequâ vi brachia tollunt" In numerum, tanto neque turbine malleus exit." Vestris, Oxonidae, auspiciis, ac Numine vestro" Longum iter emensi tandem superavimus aequor▪" Sed nec opis nostrae est dignas persolvere grates;" Dii vobis, siquis Deus artes respicit aequus," Praemia digna ferant; ante omnes innuba Pallas," Mercuriusque potens linguarum, atque augur Apollo."Quo tamen usque vehor? quo me furor entheus urget?' Namque Ego, dum laxis vestra in praeconia velis" Metior Oceanum, & Zephyris dare carbasa pergo," Haudquaquam memini, quanto Vos torreat igni" Sirius, ut madidos artus, venasque perustas" Pulverulenta coquat nimiis Phaetontibus aestas." Reprimo me, Musisque injungo fraena solutis." Ast hunc malleolum, nostrâ gestamen in arte," Postibus his figo sacrum, & rem carmine signo;" Haec Millingtonus Rhodycinae atque Artibus arma.
* ARTHURUS KEYE, Armig. ex Aede Christi.

* WALLER BACON, Armig. ex Aede Christi.

* ED. STRADLING, Armig. ex Aede Christi.

* GEO. DIXON, Armig. ex Aede Christi.

* CHRISTOPH. CODRINGTON, Armig. ex Aede Christi.

* GUL. WOOWARD, Armig. ex Aede Christi.

## De PAETO, seu TABACO.

### LIBER PRIMUS.
INnocuos calices, & amicam vatibus herbam,Vimque datam folio, & laeti miracula fumiAggredior. Tu qui censu decoratus EquestriVirtutem titulis, titulos virtutibus omas,Antiquum & Phoebi nato promittis honorem,Tu Paddoee fave: nec enim praestantior alterMorbifugae varias vires agnoscere plantae,Inque tubo genitas haurire & reddere nubes.Da puer accensum selecto fictile Paeto,Ut Phoebum ore bibam: quis enim sine numine PaetiDigna canat Paeto, & tantis se comparet ausis?Non inventa homini humanos adolevit in ususNobilis herba, patri sed primum visa Lyaeo,Cum madidus siccos thyrso subduceret Indos,Notuit, ad seros & claruit inde nepotes.Forte per aestatem tesquis arentibus hostesNorat in insidiis meditari praelia Bacchus,Arma jubet celeresque jugo subjungere Lynces,Bassaridasque sequi; Silenum accedere curruMandat, & in pugnam totis exardet habenis.Pone sequebantur lixae, jumentaque multoTarda onere, & lentis congesta viatica plaustris,Et claudus senio Sileni vector Asellus:Dumque velut furiata phalanx, inimicaque quaeritAgmina, per vastas & lassa vagatur arenas,Dira fames, urgetque sitis, defectaque succoMembra labant, desunt ipsi sua munera Baccho;Amphora Sileni curru subversa jacebatAmplo exhausta sinu; sitienti ambusta dehiscuntOra Seni, ardentes dum ducit hiatibus auras:Maenades, & Satyri, multumque proterva juventusImpatiens scrutatur aquas per viscera terrae,Nequicquam; de se tandem sibi pocula quaerunt,Et salsum potant, quem dat vesica, liquorem;Pocula spurca nimis; sed & haec quoque pocula desuntIncrescente siti, venis & deficit humor.Spes tum accisa omnis, faciesque miserrima rerumApparet; tostas alii de faucibus atrisExhalant animas: alii per mutua funduntVulnera, quem rapiant ante ultima fata, cruorem.Jamque acies moribunda cadit, quum valle remotaEminus obscuri facies confusa viretiVisibus occurrit dubiis: tumque Evius altumInclamans; duremus, ait, tantisper in armis,O Socii, optatam vicina in valle salutemAspicio: hic lentos toto conamine gressusAccelerant, renuuntque mori, venasque supremoSanguine manantes, animae spiracula claudunt.Utque propinquabant, altis se prodit opacumStipitibus nemus, & foliis spectabile vastis.Euge! meis, clamat, cognatam vitibus herbamAgnosco, munusque Deum. Sed plura volentiSurda manus, latas tenero de caudice frondesCarpit, & ignoto latrantia viscera succoDemulcet; viridis stillat sub dentibus humor.Non tamen oblatas Sileni provida virtusPraecipiti vorat ore dapes, sed cautior usuHaeret ab exemplo documenta abstemius optans.Nec mora: quis patulis lateat sub frondibus error,Eventus docuit: totis (mirabile) castrisEvomitur, caditurque, velut cum gurgite plenoIngruit admissi miranda potentia Bacchi;Volvitur in gyrum tellus, coelumque videturNubibus adductis surgenti occurrere terrae:Tum sopor obrepit, somnique invicta cupidoGermanam dubiâ praesagit imagine mortem;Capripedes mediis diffusos stertere arenisCernere erat, disjecta solo defessa furentumMembra Mimallonidum devota jacere sepulchro.Mox ubi discusso longi languore veterniPlenior ex adytis in singula membra recurritSpiritus, amissae redierunt corpore vires.Surgere tunc alacre, pedibusque insistere firmis,Et fulgere oculis, thyrsumque vibrare lacertisFortibus, absentesque lacessere vocibus hostes.Attonitus monstro, non huc fine numine, amici,Appulimus, Silenus ait: nec dona DeorumDespicite, ingenitas vires, nec nomina Bacchi;Nec pudeat certa salvos à morte fateriCoelitus ostenso vitam debere Tabaco:Advenisset enim languentibus integer hostis,Victa siti manus haec cecidisset victima ferro,Tinctaque venisset victoria sanguine nullo;Nunc veniat, validasque manus, animosque virilesSentiat, &, si mens suadet, fera praelia tentet:Sed rationis opus; superum nec munera caecoContemeranda usu. Si quid sapit ista senectus,Viribus eximiis per mistum in stirpe venenumDelitet: in ventrem virides ne mittite succos,Mandite nec folia ingestis confusa salivis:Virus inest crudis: aestivo Sole recoctaCredibile est tutos praebere halantibus haustus;Nec ventri, at cerebro (si tecta evolvere fas est).Pabula grata reor, subtilibus eruta fumis.Quare agite, ô juvenes, tam digni muneris aptosIngenio, & rapidis extundite mentibus usus.Dux ego vester ero; quid mens dictaverit, omnesAccipite; arentes prolixa uredine frondesComminui manibus jubeo, cannaque reponi,Protinus educto radiis solaribus igneContingi, & positis adversa parte labellisExsucti calidas nubes adducere fumi,Ocyus ut possint cerebri pervadere flexus,Vinosisque leves recreare vaporibus auras.Dixerat: hinc Satyri teretes aptare cicutas;Deciduas alii sicca fuscedine frondesFrangere: pars tubulos arsuro pulvere complet,Pars stricto ore trahit (risumque sodalibus affert)Pulvereum flumen, tussesque inducit iniquas.Ipse pater fremitus vana & conamina risit.Igne carent, ignem votis ardentibus optant.Ecce Senex densum, quod habebat mantica, vitrumDepromit, vafri inventum subtile PrometheîFurati aeternas coeli de fornice slammas.Hic latet ignis, ait: suscepto & Sole rotundumMolliter acclivi depressum in vertice centriFrondibus admovit Phoebo penetrabile vitrum.Cuspidis in morem radiis concurritur, auctusInde calor sensim serpit, fomentaque circumArripit, & fumo vicinum nuntiat ignem.Applaudunt Satyri, Faunique, senemque magistrumAttollunt humeris, vocesque ad sidera tollunt;Ipse cavam ante omnes accommodat ore cicutam,Leniter adducit nebulae mirabilis haustus,Et ductos patulis fumos è naribus esflat.Nec mora, permotus subita dulcedine, totoCorpore diffusum sentit gestire vigorem,Ut solet à noti foecundo flumine BacchiSerpere paulatim non intellecta voluptas.Ora madent: non salsa sitis, non vexat acerbaEsuries, vomitusve: levi vertigine tantumCrura vacillare, & supremam udescere frontemPercipit, illaesus sed & haec vanescere gaudet.Tum vacuus densa Paeti porrectus in umbra,Omnigenûm ut patuit foecunda scientia rerum,Dulcibus absumit lentas sermonibus horas,Explicat ingentes opulentae mentis acervos,Ludenti & similis Naturae arcana recludit;Implicitos memorat sphaeris coelestibus orbes,Compagemque hominis, terrae & miracula pandit,Addit & oraclis docti libamina fumi.Fumantem sequitur circum diffusa juventusIpsa novis operata tubis, fumoque fragranti;At rudis ore vomit naso reddenda patenteNubila cum multa tussi lacrymisque jocosis,Ridicula, appressis animam quae claudere labrisNescit, perque cavas iterum depellere nares;Docta sed exemplo grandaevum aequare magistrumEfflando satagit, repletque vaporibus auras;Dumque hilares animis laeta vitulantur in herba,Ecce venit fessis longum expectata ministrisAnnona, & multo ferventia dolia vino.Clamores geminant, versisque ad cantica cannisGaudia agunt, epulisque favent, multumque vocatisJumentis, reducique senis gratantur Asello:Indulgent Cereri primo, tum Massica libant,Viteaque admistis alternant pocula fumis;Cuncta fremunt fumo, cantu, mistisque choraeis,Donec dulcem oculis fudit nox alta soporem.Postera ut illuxit laetis aurora, feriqueAdmonuit belli securas pace phalanges,Lenaeus pater, & Sileni cana senectusExtimulant, si quos festivi hesterna dieiFregit Luxuries, anîmosque hortatibus addunt.Sat proclis, genioque datum; nunc praelia mentesSollicitant; positas assumite vultibus iras,Et forte instanti dextras componite pugnae,Ne vigíl incaute palantibus ingruat hostis,Et cadat ipsa suas caedes non ulta juventus.Nec virtus equidem nobis incognita vestra est,O Socii, magnis neque non confidimus ausis,Sed nocet ignavas quamvis contemnere turmas,Securosque mali ignotis incedere terris.Impavidi ergo animis sedato insistite gressu,Neu mala nos iterum letho paenuria mulctet,Agmine composito lenti procedite, PaetoNon sine contrito, promptisque ad labra cicutis,Et levibus fungis, servato & restibus igne;Hoc animi surgent ad praelia, nubibus istisProdigiique nova specie terrebitur hostis.Este viri, famam & factis sperate perennem.Dixerat: assensum properant applausibus omnes,Et sibi quisque suo stationem corpore servat.Arduus in curru medio pater agmine BacchusEminet, impexi tergo Silenus aselliIt comes, haud equidem bellax, nec idoneus armis,At bonus eloquio, & subitis dare tuta periclisConsilia: aequales utrimque excurrit in alasDensa acies, hostemque animis pugnacibus optat;Nec procul hostis abest: vicini vertice montisOpposito emergit, summisque hastilibus extat.Bassaridis calido fervescit pectore sanguis,Aerea sistra manu quatiunt, & tympam pulsant,Vino acuunt iras resides, haustoque TabacoExcludunt lethi faciem, suaque agmina circumNube tegunt atra: spirantes naribus ignemProcedunt: medio glomeratur in aequore nimbusIgne micans, tonitruque fero, fumoque stupendus.Ostento attonitos subitus pavor occupat Indos,Non homines sed furva rati de faucibus OrciNumina, consternati animo certamen iniquumDetrectant, trucibusque timent confligere monstris▪Pars fugit, & positis quaerunt velocius armis,Quam dare victoris mallet clementia, vitam;Pars orat veniam, parere & jussa modestisImperiis patiente jugum cervice capessit;Sed pudet erroris, stulta & formidine tactosExtimuisse piget vani sufflamina fumi;Libertate dolent serva; solatur at illosIndulgentis heri condita lepore potestas,Et victoris amor: simili discrimine victosVictoresque videt bellis utrinque remissisUna dies miscere epulas, Bacchumque ciere,Et simul alternis fumum potare cicutis;Mirantur bona nata domi, nec nota queruntur,Et nebulas animi jucundis nubibus arcent.Atque haec prima fuit mortales stirpis in ususNotitia, haec late noti cunabula fumi.Jam quae vis lateat plantae, quibus apta bibendoCorporibus, quibus & pugnet contraria morbis,Musa refer, geniumque novo concede labori.In primis non una subest natura stupendoIn folio: adversis dives virtutibus omnemExuperare fidem gaudet, stirpesque beatasProvocat: hellebori robur, rheabarbara durasSolvere nata alvos, facientem gaudia vitem,Balsama vulneribus laudata, sabamque suillam,Nepenthesque animi mulsum, gravidumque papaver.Magna Dei virtus, quae tot miracula rerunaSeminis exigui tantillo cortice clausit!Quod licet haud superet cineris, vel laevis arenaeFallentis digitum, & numerantia lumina, molem,Mox dabit ingentem frondoso tegmine sylvam,Et certa in dubiis promet medicamina morbis.Quod si quis tantas rimari indagine causasAggreditur, multum immani sub pondere sudet;Seu diversa Salis mirae substantia plantaeCompositum esse dedit, multis & dotibus auxit,Seu simplex variis obnoxia casibus unaMateries alios pro mole & tempore vultusInduit, atque aliter distincta in corpora regnat,Naturae latet in gremio, nec cernere pronum est▪Si tamen exemplis libeat velut indice filoIre per anfractus dubios errore viarum,Inque sibi similes Totum dissolvere partes,Forsitan occurret, quo mens placata quiescat,Et si non verum, at veri illucescat imago.Quicquid inest rebus sapidum, discernere gustusQuod valet, id salis omne solet de nomine dici;At gemina est natura salis; vel funditus haeretCorporeae moli, ad superas nec tollitur aurasSuppositis flammis, cineri sed figitur acri;Dictus & hinc fixus: levior vel ab igne solutusIn sublime volat fumo subvectus amico,Accrescitque apici in morem fuliginis atrae;Inde Sophis à re sal ille volatilis audit▪Hic aliud memori occurrit ratione tenendum,Viscera quod terrae salibus praegnantia multisStirpibus innatis foecunda alimenta ministrant,Ut sua cuique trahit proprium natura fluorem.Fructibus hinc sapor accedit, hinc floribus omnisSpirat odor, retinentque sui vestigia succi.At tellure latent penitus confusa cavernisSulphurei latices, nitri glacialis amaror,Lethale arsenicum, flammis affine bitumen,Argenti liquor in foedam resolubilis auram,Chalcantumque acidum, linguaeque astrictor alumen,Atque alia innumeros factura elementa sapores.Si quis jam excutiat prolixo carmine, de totPrincipiis, cui accepta ferat sua munera Paetum,Comperiet tanto dignum sudore bitumen,Cujus in eximia species supereminet herba,Pingue, olidum, acre, tenax, nitro sublime volanti,Ignis amans, crassaque ferens suligine fumum.His pictam in tabula quicunque coloribus herbamNon videt, hunc oculis captum & rationis egentemCrediderim: quid enim magis aspectabile? dextramTrita oleo foedat, digitos & glutine viscat,Et solidat crudum lento ferrumine vulnus,Sorditiem ulceribus salsugine terget amara,Nec putrere sinit; sensum nam faucibus acremImpingit, longumque relinquit in ore calorem.Latè fusus odor virosa vividus auraDissipat ignavum cerebro torpente veternum,Siccat & illuviem eductis sternumine mucis▪Denique in aëreum flammis conversa vaporemFoeta salis vivi, superasque volantis ad arces,Pervia spiritibus mentis capitolia scandens,Supplementa nova exhaustis animalibus infert,Atque hebetes subito restaurat acumine mentes.Planta beata! decus terrarum, munus Olympi!Non tantum agricolis duro lassata laboreMembra levas, minuis victus absentis amorem,Fundis & absque cibo sparsas in corpora vires;Sed radium specimenque Dei fapientibus ipsisIngenium illustras, si quando aut multa tenebrasColligit ingluvies cerebro, aut molimine longoIntellectus hiat, rerum neque concipit umbras,Conceptasve tenet, vel caeca oblivia regnant.Ut semel irrepsit blando lux indita fumo,Aufugiunt nubes atrae, curaeque tenaces.Vis micat inventrix, dempto velut obice veliTota oculis animi patet ampli machina mundi,Aeternae species naturae ex ordine nexaeSuccedunt, redeuntque suis simulacra figuris.O quoties visus magna spectante coronaOrator populi cupidas dicturus ad auresContremuisse metu, docti sermonis acervosConfudisse locis, lingua & siluisse rigenti,Quem memor ex tantis opibus sopita facultasNil daret in vocem, sed res & verba negaret,Si modo vel micam generosa è stirpe vorassetFumanti tubulo, accenso seu lumine, sensimRes reperisse suas, prendisse fugacia verba,Thesaurosque animi populo exposuisse stupenti!Si duo praeterea Stagirae in pulvere doctoLaudis amore novo, verive cupidine pulsi,Pugnam agitant, verbis & digladiantur acutis:Omne animi intendunt robur, nervosque fatigantNexibus impediant cautum ut subtilibus hostem,Aut validum incusso rationum pondere sternant.Stat circum pubes, pulchri & certaminis aequusArbiter, ingenii aequales utrimque lacertosMirantur, crebris vires applausibus augent.Tandem obtusa acie, ut fessis deferbuit ardor,Lentior & validos insultus lucta remisit,Sorbeat alteruter, sacrum refletque vaporem,Ilicet ut tactâ Antaeus tellure, resurgitFirmior, exhaustumque recens grassatur in hostem:Jejunus cadit, at sequitur victoria potum.Sin utrique placet nova de suffimine telaArripere, & calidam verbis producere pugnam:Tum videas paribus momentis praelia saevaEventu dubio in multam crudescere noctem;Nec prius argutis discedere ab ictibus ambos,Indefinitam abscindant quam taedia litemJudicis incerti, palmae cui praemia donet.Sic quondam Iliaco bello par nobile fratrumAsclepii sanguis Podalyrius atque MachaonFertur ab Atride indictum certamen amicisSuscepisse odiis plantae de laudibus Indae.Damnabat Senior linguâ tenus intus amatam,Dissimulans veros sermonis acumine sensus:Junior in fratrem jaculis ardentibus ibat,Et pro dilecta pugnabat serius herba.Cordatum ante tubam potarat uterque Tabacum,Impiger ingenium praeclaro accendere fumo,Et mucronatis mentem gravidare sagittis.Multa hinc inde agili vibrata hastilia lingua,Multa retorta iterum, crepero nec pausa duelloUlla fuit nisi quam fumi dabat haustus amoeni;Unde renascentes stabant ad praelia nervi,Invictusque furor carum prosternere fratrem,Donec inexhaustis crescentes viribus irasAncipitem & litem sententia magna diremitRegis inauditae gaudentis honore palestrae:Robore sic proprio ceciditque stetitque Tabacum.Et nunc de fumo gravibus confligitur armis.Usque adeo nil scire datur dubitabile quod nonIngenii faciat cita vis & gratia linguae.Sed me perplexi ingressum spineta LycaeiPensi alio textura vocat; quibus herba salubrisPrincipiis constet, vero mihi carmine dictum est.Nunc quibus illa viris faveat, quibus illa resistat,Quosque ferat, pellatque aegro de corpore morbos,Expediam, simul ut calicem siccavero Paeti,Aedibus & vacuis succreverit aucta supellex.
### LIBER SECVNDVS.
TOllite vos ignem, tubulosque: sat aetheris haustum est:Dum calet ingenium, dum sensibus integra vivisVersantur simulacra, sidem exolvam is amicis;Odimus immemores; mundum nec pascere fumoAggredimur, vanos aut ampullare per orsus:Instat segnities, & Phoebo invisa senectusTristibus impallens curis, divortia CirrhaeMandat, & extremum Musis offerre laborem.Dicite Pierides, domitis quae gesserit IndisLiber, ut immanes populos moderamine legumMollierit placidus, quernosque ligonibus enses,Et truculenta levi mutarit ferla Tabaco;Ut mores, geniumque pater Silenus amoenaeStirpis, & innumeros ludens evolverit usus:Forsitan haec qui vos bisido de monte per aequorTranstulit auratam Boreae regnator in aulam,Audiet, &, tanto si non indigna parenteFunditis, innatum quanquam aversatur odorem,Vestris perfusum violis, animaque suäviInter pulvillos variata mente reponet.Ut sedit solio Victor, non tristibus armisSaeviit in vitam vel opes, nec durus abactisIndigenis statuit dominos, nec more tyrannoOptavit metui, metuit non ipse timentes;Lenibus alloquiis, & majestate remissâPartus amor populi, facilis clementia moresErudiit, glebamque jugo parere suäsit:Terra feris infamis erat, Lyncesque, lupique,Tigres & celeres pardi, mistique Leones, lupique,Impunè insidias pecorique virisque parabant,Tollere nec cladem intentis in mutua bellaCura fuit, major sed erat meliorque voluptasFinitimos flammis vexare & caedibus agros,Et coctos calidis hostes apponere mensis.Non tulit immanem ingluviem, qui temperat aestus,Sanguinis inque siti pacis suffundit amorem;Vastitiem lustrare cupit, regesque cruentosVisere, & ingenuas crassis dare mentibus artes.Assumit numero è magno, quos indolis esseSciverat urbanae, calicum fed largior ususVit aque liberior, nervisque inimica libidoFecerat effoetos, at nobilis aura TabaciCompositusque labor, coelique nitentior haustusSensim reddiderat reparatis viribus aegros.Amphoriam, Balanumque legit, comemque Neandrum,Jucundos comites, totidem quibus addit amoenaFronte viros, luscum Pelian, geniique sagacisIdmona, caerulei ridendum tubere nasi,Pauperis & barbae metuentem scommata Trullum.Haerebat sociis, & clam post terga subibatOlim gratus Aper, casu sed surdus iniquoNon adeo, ut solitus, suavis comes, atque facetus,Jussus abire manu, invitus sub tecta redivit.Regulus Haematoës, quo non truculentior alterVicinos capere, & captos prandere, tenebatNon procul imperium vastis inclusus in antris;Turpis ubi laniena fuit; juvenumque senumqueCorpora vincta jacent stabulis, pinguique polentâIngratam cumulant in gaudia dira saginam:Huc canibus, jaculisque plagisque sequentibus omneCornicinum sonitu & mistis latratibus agmenVertit iter, nec longe aberat domus atra Tyranni,Qualem Dis habitat: primo venientibus antriOs immane patet; congestis ossibus albetLimen, & affixis apparent culmina tectis,Consitus ut scolymis horrescit edulibus hortus,Quum capita in squamas longis crevere medullis.Forte dies genialis erat, Lapithaeque repostisInstruere altilibus convivia lauta parabant.Agminis ad strepitum cavea caput exerit HerosMulleus, & virides exponit vertice plumas:Mox refugit visis, venit alter, & alter, & antriInteriora petunt, nec portam vecte paratoClaudere, nec miram meminere excludere gentem▪Dum tenet attonitos caecus timor, ilicet IdmonPrimus in ignotos audet penetrare recessus,Cum cane nasuto; sequitur mox caetera pubesPalpans in tenebris, nisi qua per summa receptusTecta viam ostendit sub opaco lumine splendor,Silenus medio, extremo tutissimus Eva:Perveniunt tandem, ducit quo nidor, in aulamFerventem fremitu, facies ubi dira culinaePerculit ingressos primo, plenique lebetesFumantum capitum, verubusque insixa colurnisMulta virum femora, & stillantes lancibus armi;Foemineique coqui cinctis circum ilia peplis.Non procul in clathris porcorum more jacebantCorpora dena virum festo servata propinquo,Dum crescant adipes; lacrymis quos Liber obortisPraeterit. Haematoëm attenta dum nare molossiVestigat, penitoque latentem affatur in antro,Surge miser, vultusque hominum consuesce tueri:Venimus innocui, caedes nec caedibus istasUlcisci est animus; veniam donamus avitisRitibus, & placidos gerimus sine sanguine mores.Si cruor est cordi, pugnandi & tanta libido,Bella movere feris, armento arcete leones:Parcite vicinis, turpes nec ventribus escasIndite, nec foedis postes ornate trophaeis.Non est illa lupis rabies: non tigride tigrisPascitur, irato nec fit leo coena leoni:Tollite ferales epulas, & condite terraTristes relliquias, dapibusque fruamur honestis.Ille nihil clarum; obscuros modo gutture mittitGrunnitus, torvumque tuens, non sponte monentiObsequitur, pavidosque jubet parere clientes:Tumque abit annona infelix, meliore parataSuccedunt verubus jucunda obsonia mundisCervorumque suumque tori, leporesque anatesqueVenantum, & quicquid dederat labor.Advolvuntur humi (nec enim conjungere mensasHora dabat) Bacchus primum vetulusque magister,Tertius Hematoës; nullo mox ordine seniProcumbunt comites, tum picti terga sodales.Fata juvent; nunquam dextras junxisse fidelesPaeniteat rex (Liber ait) foelicia sint haecFoederis incoepti primordia: ponite amiciRitus immundos, sacilique assuescite vitae:Tuque adeo, subitos aditus, nec libera, frater,Condemna alloquia ingenui firmamen amoris;Proderit hoc olim hospitium, nec vestra juventusUtile subsidium vitae didicisse dolebit:Hoc tu pignus habe, quo nullum sanctius optes.Dixit, & undantem vino cratera recentiImpiger exhaurit, secto quod palmite nuperArboris aëreae repetito effluxerat ictu,Viribus & plenis stabat prope: suscipit ingensBellua, & epoto miserorum sanguine, tetramNon prius aspectum nectar deturbat in alvum,Emittitque olidae ructamina cruda popinae.Subrisit Pelias: narem compescuit Idmon;Euvius increpuit nutu, & sermone benignoNon bene constantis vultum firmavit amici.Euge virum! ut vero placuit liquor? ille subaudax,Fronte supercilioque ad verticis ossa retractis,Est bonus iste cruor, quocunque è gutture fluxit;Vix melior pueri imberbis: si quis mihi porroPraebeat, haud verear patinam sorbere secundam.Quod poscis dabitur: sed pocula jungere poclisEt turpe & nocuum. Nescis bone, qualis in istoSanguine saevitia est; proprio te discere damnoNon patiar: forte ex aliis sine crimine nosces.Ut vero patrias crassae caligine mentisIgnoratis opes! hebeti tam grata palatoMunera succiso de cortice sufficit arbosObvia, nec sumptu, multo nec emenda labore;Sponte suos praebet lanianda securibus artus,Fundit & aeternos redivivis fontibus amnes:Cedite, legitimos terrae bona vertite in usus,Ducite nec pulcrum humanis pinguescere venis,Et terrae sinibus serpentum more latentes,Luce virisque procul naturae extinguere lumen:Sunt vobis hominum vultus, sunt pectora, nec mensDegener, intrepidaeque animis ad praelia vires.Tot bona cur tumulo infoditis? de fronte characterHumana periit, nec quamvis sanguine pastis,Sanguineus color est: tumido sed luridus orePallor inest, oculique latent, discrimina nasumNulla genasque inter; facies vesica videtur:Tempora nuda pilis, putri labra turgida tabo,Et nigro trepidi promanant sanguine dentes.Vix animam trahitis, nervis attollere costasNon datur, injecto ceu pondere pectus anhelat:Est piger excussis genibus gradus, & dapis almaeNullus amor, sed humi juvat edormire veternum.Hanc situs, & nunquam soli nec pervia ventisAntra dedere luem, spurcoque obsonia succo;At magis ira Deûm mensis accensa nefandisIntulit immundam resoluto robore pestem;Et jam barbariem luitis, potumque cruoremRedditis impuro, qui vos infecerat, ore,Ut moniti quaeratis opem: sed nec bona vestraNec mala novistis; tantus stupor occupat aegros.Cernitis accenso prognatum pulvere sumumNare venire Senis velut exhalante camino?Pulvis hic herba fuit: vobis vicina TabacaNumine vix noto clarum dedit insula nomen.Hinc finem sperate malis: tu cane Magister,Cui natura parens rerum momenta suarumCredidit, ingenium remedî percurre, modumque,Nec differ miseris optatam asslare salutem.Hic, paulum tubulo amoto, slammaque moratus,Magna jubes, dixit: si quae tamen auribus istisDigna putas, dicam; detur modo vita, recensqueLibertas miseris, pedibus quos fune ligatisAegrotos stabulis in foedo stramine vidi.Annuit Haemathoës: solvuntur vincula claudis,Prorepunt geminis nixi, sua quique gerentesOre mala, & lucem veriti tetigisse supremam,Vultibus obscoenis latâ ductantur in aulâ.Non tenuit lacrymas vetulus Pater. Eia sodalesVivite, ait, vitam meliori at ducite sato:Nam licet, & dabitur: latet isto condita buxoVestra salus, modo sit servari certa voluntas.Tu miserande Senex, muriam pro sanguine venisQui generas, cui crura labant luctante podagrâ,Purpurei stillant, hebetesque arctantur ocelli,Caecus eris, si spernis opem, sed ab arte medelamSufficiam; & tumidis albo suffimine buccisIn pileum nebulam inspirat, vultusque senilesProtinus includit junctis ad tempora limbis.Excipit ore senex mordentes lumina fumos,Et patitur jussus spe consolante dolorem,Exprimit imbrem oculis, videt acrius omnia circum,Plenius admissa detersis luce fenestris.Atque potest adeo salebrosa in nare MagistriEminus extantes oculo numerare pyropos:Namque rogatus uti in naso quae cerneret, & quotDiceret, ostendit digitos, &, fragra tot, inquit,Aspicio in nostris nascuntur qualia sylvis.Ilia concussit vetulus, risere sodales.Dignus es articulis sine nodo: age sugito, dixit,Claude labrum, & laxis expira naribus auram:Sugit, & expirat; sed porro injussus, ut antrumIn gyros volvi, & turbari ructibus alvumSensit, humi recubans confertim cruda remittitFrusta, & multiplices, quas ante voraverat, offas.En podagrae exitium: sic fonte revellitur ipsoSuccus edax teneros rodens sine dentibus artus.Hoc bis agas, quum luna latet, cumque orbe recrevit(Tum latebris turgent succi, tum mobilis humor)Post laeves patinas, & prandia pinguis omasi.Sic ubi cisternam illuvie, primamque cloacamTerseris, humores ablatis faecibus ibuntPiu, articulis blanda, & sine sorditie acriNutrimenta fluent, quo nec faecunda malignisRelliquiis acidi pungentur acumine nitri,Torta nec in duram concrescent vincula cretam:Tum levitate pedum Satyris certabis, & ipsasSponte tua poteris saltu ductare choreas.Quod si pauca tamen salsae vestigia labisExuperant, hausti blanda torpedine fumiVanescent, nec hebes sensus, velut ante, dolebit.Hac ope non podagrae tantum cruciamina cessant,Sed porrò coli rabies, sed volvulus atrox,Gutturis & foedae tollens discrimina sedis,Et capitis clavus, & sibilus auris adurensMitescunt subito, nec post injussa recurrunt,Si modo quis constanter amat, nec jurgia curatConjugis in fumum insontem maledicta vomentis,Oscula quod vitiet, nitidas & conspuat aedes.Vir fuit antiquae fidei, nec moribus asper,Aequoreas habitans morboso in littore sedesLabe nova infames; quos ceperat acre venenum.Frendebant medio terebrati abdomine; mox utRepserat extremos morbi violentia in artus,Tensa velut valido membra omnia fune rigebant,Nec vis ulla super, nec motus ulla facultas.Ille malo arreptus, Phoebeas jugiter artesImplorabat inops, dedit & medicamina PhoebusNequicquam, at solitis conatum lusit in herbis,Donec inauditam melior fortuna medelamPraebuit, & facili reparavit damna Tabaco.Inde colit munus Divûm, multosque per annosObtinet illaesam fumo constante salutem,Cum prius incerto vitae, tremulisque lacertisImportuna lues, necdum superata rediret:Nempe salis pungens acies obtusa soporeDesti in molles mucronem intendere nervos.Sic ubi radicem dentis deterrimus humorVellicat, ardentemque inflavit tubere duro,Qualem offert nucibus conclusis simia, buccam,Fumus in os veniat, parvoque ut tempore claususManserit, extemplo, gemitusque tumorque recedent.Sic aliae migrant afflicto è corpore pestes,Quas mala conceptae salsuginis aura creavit.Labentes pluviae sublimi è fornice tectiIn teneros folles, quibus insita flamma movendoVivit, & in numerum flatu modulante, fovetur,Densatae in media pendent regione, forasqueAnte, levis quam sit membrana arrosa, feruntur.Quid referam tumidas fauces, laqueumque latentem,Hellucum, & subitâ dubios vertigine gressus,Clangosasque brevi minitantia flumina nares?Omnia mulcentur fumo, si provida curaMaturat, seras nec opem producit in horas.Sunt, quibus occultis mordax contagio membrisOffecit, seu spurcities nitrosa canalesRaserit urinae, vel apertum faecibus anum:Hinc quoque luctisico requiem sperate doloriQui matulae ingemitis, qui clavos inter acutosHorrida Caucasei depingitis ora Prometheî.Non ego vaticinor, Parnassi aut somnia fingo;Nota loquor, quaeque ipse prius crudelia sensi,Quam facies Paeti mirandaque nota foret vis:Namque (fatebor enim) luxu transacta juventusCum Baccho, Satyris, & suavi isto comitatu,Hìc illìc vetulo rimas in corpore fecit,Subjecitque malis, quae magna est nosse voluptas,Sanasse utilior, nostroque probata pericloCertius in populi juvat usurpare salutem:Sed quia par cura est tristes expellere morbos,Et validos servare habitus, quae cautio sanis,Discite, quisve modus; nec enim omnibus omnia prosunt.Oderunt alii natura, ut triste venenum,Deficiuntque animo ad folii fumantis odorem:Stulte alii damnant, novitas quia displicet omnis,Quod sine Paeto atavi meliores stirpe sequentiConcessum à superis egere salubriter aevum.Abstineant ambo: nec enim pugnare decorum estNaturae, aut rectam invitis infundere mentem.Si quis amat, sapienter amet, nec Simius alterConsilio, & sine fine aliorum irrumpat in actus.Sunt qui fumum ideo, ut potent tantummodo, potant,Urbanos inter ne non habeantur amoeni,An prosit noceatve sibi sus deque farentes:Rusticus ille, malusque pudor: nam vel juvat haustus,Vel laedit, te ipsum noscas, & idonea fumoCorpora, ne serò tandem tua damna queraris.Si cui grande caput prostanti fronte rotundum,Lati humeri, pectus patulum, torosaque membra,Sub cute obesa caro, pituitaque multa palato,Is bibat impune, & repetito indulgeat haustu,Si libet, & justos sumendi respicit usus:Parcius attingant graciles, quibus ardua cervix,Frons angusta, caput minimum, praecordia pressa,Excarnesque genae, & pauca mucagine nares.Ollis spirituum ut brevis est Annona cerebro,Obruitur facile conferti aspergine fumi,Haud secus ac nebulae hyberni caligine solis.Compositi validis biberint si largiùs aequo,Occupat ignavos torpor, defessa quietemMembra petunt, nervis velut ex aetate solutis,Mane tremunt, altaque obeunt in luce soporem.Quod si praeterea roseus color inficit ora,Et subeunt tusses, & densus anhelitus, illumEjurare tubos jubeo, charosque sodales,Ne redimat nocuos vitae discrimine lusus.Illi pulmo flagrat, putrive uligine turgensFebrim corde fovet, lentoque absolvitur igne.Sed si tantus amor fumi, nec tendere contraVota libet, caeco ratio sed cedit amori,Bechion arentem sumat, fumumque capessat,Non metus hinc fuerit, sed spes non vana salutis:Nec moderatus enim accendit calor, at levis auraUlcera desiccat, saniemque è pectore ducit.Denique si qua vehit tectam causa abdita tabem,Seu mala per totum diffusa injuria corpus,Seu cita febris erit, laesi vel visceris aestus,Ah! tibi ne tanti sit perniciosa voluptas.Declina illecebras, & quamvis parcere durum,Parce tamen, certae & caveas auctaria cladis.Est etiam quandoque, ut, qua data porta, subindeErumpat sus deque cruor, lethumque minetur,Et vomitu ruat, & laxis fluat alvus habenis:Quicquid contigerit, feralia pocula mitte,Nec libeat nocuas immittere faucibus escas:Sanguinis hinc fluvii crescunt, vomitusque ferocit,Vitaque disjectis tandem cum faecibus exit.Judicio hic sistor rationis tollere visusQuod posui: nam si Paeti gravis herba soporat,Et sopor excrementa tenet, damnatur iniqueQuod juvat & laudem meruit, bene praemonet, inquam,Quisquis is est, nodum neque dissolvisse pigebit:Hunc ergo jubeo in mentem revocare, quod olimSanximus, adversas simul hic subsistere vires;Nempe sale hinc stimulat naturam pellere tardam,Ac veluti vivis pigram calcaribus urget:Parte alia exhalans nebuloso sulfure somnos,Sistit, & effusum facili compescit habenâ.Ac velut indomitus sonipes juxta ilia fossusEvolat, & froeno deinceps parere recusat;Sic ubi depultrix validè movet, & retinendiVis labat, ut leviter tacta est, ruit impete multo,Nec motam retinere leve est, nec tollere lapsam,Et magis effluxisse nocet, quam clausa manere:Usque adeo multum est rerum momenta, modumqueTemporaque, & quae sit cunctis natura, tenere:Sic virtus viget ipsa, viget quoque corporis aetas,Utraque Deliquio tandem Nimioque labascit.Nil melius vino; vinum tamen omnibus aequoNon datur in cyatho, nec sugitur omnibus horis;Immo etiam quandoque necat, quandoque suroremSuscitat, interdum rationem largior haustusObruit in spatium, quo mobilis orbita coeliVolvitur, inque locum redit unde exiverat ante.Solvitur interea strictis nisi crapula vinclis,Ebrius expirat, saltem expirasse putatur.Haud procul exemplum: nuper Satyriscus Adonis,Dum tua festa colit rex ô Lenaee sepultusEt vino & somno, sub terram ut mortuus ivit;Postridie effossus vitae manifesta receptaeSigna dedit, capite effracto, manibusque cruentis.At miser adversus mortem cubitoque genuqueConfligens, animam clausa colliserat arca.Quid tam funestum nostrae adversarius artiObjiciat? nulli, quantumvis multa, obeundiCausa fuit, mentem nulli, quod constet, ademit.Contra laetitia in magna, dum pocla salutisOrdine discurrunt, si quis temerarius audetJura insana sequi calicum, pugnamque lacessit,Ne titubet ratio, aut gressu titubante vacillet,Arripiat tubulum, medicam intermisceat auram,Surget inoffenso vultu, bene condita verbaSobrius exponet, fumi dum nescia turbaInstabilis prodet vibrantes fronte lucernas,Et gressu insolito dabit irrisoribus ansam.Nempe tuus fumo, Bis-nate, retunditur ignis,Mobilis & rabies blando torpore quiescit.(Nec ferat invidiam quae dat tibi copula laudem)Non melius lapidi Herculeo Chalybumque metalloConvenit, optatum quam quaerunt vina Tabacum:Sic operas praestant inter se, junctaque multoNobilius sapiunt, quam degustata seorsim.Denique mortales, quantum est, conducit in usus,Nec quicquam, ut suis occisi, non utile; flammaeQui superat post fata cinis rubigine foedaDefricat, & flavos facit excandescere dentes:Fumus & ipse (novum auditu) consistere jussusParet, & emissus per conniventia labra,Ore manu impresso, fulvum densatur in unguemVirginibus carum, quibus à serpigine longaPrurit scabra manus, manantibus undique rimis;Laevigat admotum, & splendorem inducit eburnumNon sine portento; nec parvo gratia constat.Namque per arcanos penetrabilis aura meatusCor quatit, & stomachi vinclis utrinque solutis,Aeolium ventis subvertit olentibus utrem:Sed vita incolumi, ridentibus affatim amicis,Inde metus tutos, decus inde doloribus emptum.Jam bona decerpsi: nunc si quae incommoda ab usuObveniunt, seu sint vere, seu vera videntur,Expediam, longa nec vos ambage morabor.Insimulatur enim, clarae quod mentis acumenObtundat, speciesque locis posituque decentiConfundat tenebris, & nigra oblivia ducat:Crimen atrox; sed quod vel prava calumnia finxit,Vel bona simplicitas: non est, quia non potis esse▪Immortalis enim cum sit mens, ortaque coeloPortio, corporeis non est obnoxia damnis.Actio recta quidem, si laeditur instrumentum,Laeditur ad tempus, causâ durante, sed ipsaMens intacta manet, quanquam, ceu nubibus atrisCircumfusa latet, radiosque occultat inertes.Non aliter Phoebi quam lucida tela DianaeIntercepta globo, vel tegmine nubis opacae,Tempore non longo nostris tolluntur ocellis;Nec minus ipse tamen sincero candidus orbeArdet, & innumeris lucem communicat astris:Sic animo nulla est, animi nisi crimine labes:Desidia, & luxus, levis inconstantia, & iraIngenium obtundunt, lumen rationis inumbrant,Permiscentque notas tabulis, & nomina delent.Quilibet id meminit quod amat, crebroque revolvit.Da mihi de multis fumi potoribus unum,Creditor, aut plenae cui sint oblita crumenaeScrinia, desponsae vel notum lumen amicae,Et dabo de fumi multis osoribus octo,Aut plures etiam, proprium cognomen, & actaHesterna, & patriae oblitos elementa loquelae.Scilicet aut nocuum virus, vel pestiser ignis,Aut morbus subito sumens à verbere nomen,Aut nimium palpata Venus vergente senectâLaeserat officium cerebri, nec congener aethraeSpiritus eversa poterae durare fabrina.Quod si praestanti folio suppressa periretVis reminiscendi, cur tot praegnantia rebusPectora vastitiem quaesitae laudis amarent?Qualia nota, quibus nihil ignoratur eorum,Quae callere licet, quibus est dilecta voluptasCondere res animo, populique astante coronaCondita mente prius memori diffundere lingua?At thalamos contristat iners, piger halitus, ipsoCastior, abstrusas partes qui facinat, agno.Audio foemineas voces; nam mascula virtusLaudarit potius rabidi sufflamen amoris.Non hodierna quidem infirmi querimonia sexus;Matronis odium est, ex quo Vulcania conjunxFrigore suspectam gelidis certare cicutisInserri in Cyprum vetuit Cytherea Paphumque,Bello nempe redux inter convivia DivûmEvius ut domitae obtulerat nova gaudia terrae,Juppiter ante alios, & cum Jove Mulciber & MarsAtlantisque Nepos, & nectare plenus Apollo,Fumivomis olidam simularant naribus Aetnam.Ridebant novitate Deae, sed nocte soporaOffensae statuere suo depellere coeloThessalicos ritus, vigilesque tenere maritos.Ergo postridie simul ac fumosa supellexProdit, prima Venus coepti manifesta proterviInvolat in mercem, buxumque & pulverem, & ignemTam faciliis Divae Superis mirantibus irasSubversos pedibus summo deturbat Olympo.Sic lasciva Cypris insaniit: at Jove nataBellatrix, nemorum Virgo, Pindique sororesSparsas relliquias gremio legêre, patremqueThyrsigerum obnixè nova supplementa rogarunt;Subsidium & voto gratis retulere pudico,Ingens opprobrium vero, si Cypridis aestumTemperat, imperium menti, membrisque vigorem,Virtutumque decus rarâ virtute tuetur:Non extinguit enim nymphaeae aut cannabis instarNaturae instinctum; sobolis nec munera tollit,Fors numeraem minuit; sed fraeno arctata CupidoQuod demit numero, generis bonitate reponit.Grande bonum, si vel tenuis fortunae parentumNon premitur multâ prole, aut respublica gaudetFortibus & justis potius quam plebe frequenti,Utilis hinc adeo senibus, primaeque juventae,Frugalesque cado in summo sibi praestat, & imo,Dum celeres flammas, cineresque subinde tepentesAut sedat subito, aut ut fusâ diluit undâ,Stultitia facili canos, pubemque furore,Indeque prognata solvens vertigine Mundum.Ne despecta tamen vestris prorsum exulet hortisO dominae! in duris & habet sua commoda rebus.Errantes uteros sursum trans septa ruentes,Et tensum veluti ferientes ariete ventrem,Si quando oppressus pulmo sublatus anhelat,Deprimit, inque suas cogit descendere sedesOcyus, incumbens binûm quam centurionumPondus, & impositi densissima sarcina plumbi.Porro nulla seni, si vitea pocula demas,Commodiora dedit mater bellaria tellus,Seu servanda venit naturae annona fovendoHumorem ingenitum, suavem fundendo vaporemArenti cerebro, pellendi aut sensibus hostes:Namque aciem lippis acuit; cui stiria pendensNasum hebetat, reddit siccatâ nare sagacem,Dissolvitque graves ventosa ex aure susurros,In mentem, ut melius sapientum dicta recondat,Colloquiisque diem morasaque taedia fallat.Quod si quis damnosa luens delicta juventae,Nocte crucem scapulis gestat, somnumque recusat,Hic quoque solamen quaerat, requiemque labori;Non tantum sopor in venas obrepet amicus,Unde dolor cedat, sed, ne nox longa putetur,Somnia pulcra dabit, rerum & spectacula vivaOfferet ante oculos: non qualia monstra figuratTorrida, bilis atrox, faba, lentes, caepa, faselus:Allia, & altercum fatuum, manicumque solanum,Si quis edat, medio in somno spectare putabitHorrendas facies, confusaque saecla animantum,Quae nec sunt, nec erunt; harpyas aequore nantes,Aëre Centauros, fissâ tellure DraconumAgmina, & ore nigro jaculantes Daemonas ignem.Quin etiam in subita sibi tempestate videturAequore sorberi, & motis luctator in undisBrachia anhelus agit, celsa modo rupe volutusIn mare collabi, sonitumque excire cadendo:Latronum gladiis adigi, modo compede fractaAdspicit exertis insurgere dentibus ursum,Auxilium inclamat nonnunquam vocibus altis,Interdum gemitu: Donec formidine somnumExcutiat, puncto necis experrectus in ipso,Exanimis, gelido perfusus membra madore.Longe aliter pictis nocturna aulaea figurisLaetisicat nostro eductus suffimine Morpheus,Sensibus internis Naturae congrua fingitPrivato & genio; quae quisque in mente revolvitLuce vigil, vel amat, gratissima nocte recurrunt.Aulicus, orator, medicus, mercator, agyrta,Navita, piscator, miles, auriga, poëta,Agricola, & pictor, cerdo, patronus, amator,Sopiti peragunt consueta negotia, non utSponte rudes cernunt dubitanti lumine formas,Vel nuper natam per euntia nubila lunam,Esse putant quodcunque vident. Non segniter auremIncondunt dictis, atque enthymemata cudunt;Aedificant versus, clare quos mane fatentur,Atque alia expediunt alii, ne somnia credantEsse, nec affinem morti, nisi nomine, somnum.Non lethaeus enim est opii sopor, omnia ferreisInteriora ligans, immota ut lege, catenis:Non etiam ambiguae turbatrix umbra cicutaeSensibus injiciens illusis frivola vincla.Quae nec mota tenent objectis membra figuris,Nec penitus vigilare sinunt: sic altera BaucisEt conjux teneras coenati forte cicutasEffossas in agro, quas falsi ab imagine formaeCrediderant siser esse, aut notae Baucidis herbam,Postquam sessa humili posuissent membra grabato,Nec vigiles, nec adhuc somni sub pondere victi,Exiliere toro; prior haec, mox ille, vagatiqueAtria per tugurî brumali nocte, rigentes,Attoniti pariter, deliria mira stupentes,Livida de trabibus retulerunt membra grabato.At sopitus homo claro spiramine PaetiGaudia pacificae noctis transacta retractat,Et vigil ad solitum redit aequâ mente laborem,Si modo laudatum fuerit, non vile, nec arteFictitiumque dolis. Namque omni electa TabacoNon eadem est bonitas: generosum ab origine primaAsperum erit, densum folio, pullumque tuendo,Jucundum longe & late diffundet odoremSermistum viola, aut aura radicis EtruscaeIncensum referet gustanti rite palatoAssyrium Asphalton, cauti vel Castoris orchin:Quod folio tenue est, Autumni frondibus aequum,Quale in Virginia, & Bormudae nascitur arvis,Abjice, & aurigis foenum, nautisque relinque:Sungit enim tunicas oculi, cerebrique volucra;Qui bibet, ille graves ad opus mirabitur armos.Sandiculator erit, malas diducet hiantes,Et, nisi acuta fames stimulat, projectus ad ignemGaudebit seram stertendo adducere noctem.Ante alios fugite ô Musarum sancta propago,Qui Veterum è chartis Sophiae defossa metallaEruitis vigiles, deprensum per sua signaProfligate scelus mangonum, & tradite flammis.Est qui delicias alieno ex orbe petitasCaptat adulterio, dum, quam Scytha fuste peremit,Miscet odoratae tabum ferale capellae.Stillam alius marathri jungit, vel pinguis anisi,Chalcanthive notam, quae linguae affusa saporemExhibet, ut Lybicae mixta melligene cannae;Omnia damnose, ne dicam molliter: artemQui Naturae adhibet, matris nisi consulat ora,Turbat opus, non addit opem: quod si tamen unquamLascivire libet, laudique adjungere laudem,Sumite lignum aloes, cujus levis assula plenoFixa tubo totum fragrans perfundet acervum,Et cerebri ventres grato recreabit odore.Sed neque congestis dapibus conjungite fumos:Inde coqui turbatur opus, si clausa superneOstia pulsantur, tum semielixa deorsumFercula succensens mittit, quae didita chordisSeditionem alvo ventosaque murmura miscent,Sudum animo & placidis populata laboribus horas.Pernitiosum etiam nudato admittere frigusVertice, vel vacuo Paetum potare camino:Verberat aura cutim, reclusa foramina stringens,Trans galeam tenera convellit acumine fibras,Et capiti pondus, horrorem crinibus addit:Neu libeat solum calamo indulgere, nec ultraLuxuriando modum cerebri complere cavernas;Alternis sumatur; amant alterna Camoenae,Confertum natura fugit. Tibi terminus estoVertigo occipiens, quae, ni simul orta recedat,Adbibe lene zythum, vel aperto sub Jove frigus,Omnis & exigua sedabitur arte tumultus.At postquam capitis modulum cognoveris, intraFines curre tuos, nec te quaesiveris ultra.Naturae quisquis servaverit ordine leges,Ille mihi sanus, sapiens erit, atque beatus.Talia ludebat Vetulus: narrantis ab oreHeroûm resupina cohors suspensa silebat,Docta quidem vires, sed inops tam nobilis herbaeProgeniem optabat, renovandi & seminis artem.Blaesus at ille siti, somnoque propinquior, uno,Sed longo, ut maduit, subito quoque stertuit, haustu.Nos veniam fati, fessi licet, & sitibundi,Absolvemus opus, & quae Silenus omisit,Summa Tabacophilis culturae arcana canemus.Principio, ut messis respondeat ampla labori,Sume medullosum generoso è germine semen,Cui folium oblongum, crassum, nulloque pedunc'loInseritur trunco, sed ab ipso stipite surgit.Proxima cura loci; tam strenua planta recusatSegne solum; felix animoso crescit in agroQualem vitis amat: colles, objectaque soliArva legas, ubi terra levis, non marga ligoniObvia, non argilla tenax, non obsita muscoTesqua, nec impresso flentes sub vomere glebae.Ne tamen egregiae quantumvis indolis agrum estBis sere, si plenae ducit te gloria messis.Prima rapit foetura animae quodcunque virile est,Effoetaque uterum delumbem in matre relinquit.Verte solum, sedesque novas adscribe quotannisHospiti inexpleto, fessis gratissima sulcisDum permissa quies pingui laetamine roburSuppleat, exhausta & genium per viscera fundat.Nactus agrum urge operas; ne sit solertior alter▪Ordine descriptis spatiis pertundere terram,Ternaque vel plura in parvum dare grana feramen,Divisa aequali ut vegetabilis aura tenoreInserat aequalem folia in ventura vigorem.Quod si cassum aliquod fallit, vel cedit in escamMuribus, aut rostro fodientibus omnia talpis,Spes de relliquiis superet; si sospite turbaDensior ortus obest foliis, tabesque timetur,Videris ut crebram tellure exurgere gentem,Thrax esto, patriae leges imitare severas,Imminuas numerum, multisque è fratribus unumLinque solo, vacua melius quo crescat in arêa,Attrahat & plenum nutricis ab ubere succum:Mox ubi pingue solum, longique in tempore solesLuxuriem foliis dederint, in caudice robur,Tempus erit terrae vicinas stringere frondes,Major ut in summo claudatur cortice virtus,Et ferat à justo bonitatis judice palmam.At ne praecipites messem; ut nigrescere semenCoeperit in calice, & folium mutare colorem,Arma para, & cultros: vindemia nobilis instat,Et merces operae; luces optate serenasPaeticolae; nec enim folio minus officit imber,Quam September obest maturis humidus uvis:Tunc mete: dimidia est tibi jam decursa laborisMeta; quod hinc restat, cura haud leviore gerendum:Frustra etenim studium omne fuit, generisque soliqueGloria, ni summo veniat spectabilis actu.Hic duo sollicito tibi sunt curanda labore:Absumendus aquae, genitor putredinis, humor,Ne fimus è folio fiat, mox spiritus & visIgnea, quae pingui velut abdita dormit olivo,Excutienda, suos & deducenda per artus.Ergo, ne aetheream Sol fervidus hauriat auramSub tecto, longa suspensa è cannabe paulumArescant folia, & parvo post tempora strataCongere acervatim, calor ut collectus ab imoTurgeat, & caecas distendat ad extima vires.Sic cumulata tepent primo, tepefacta tumescunt,Mox oritur sudor, sequitur nubecula fumi,Et, nisi destruitur moles, transibit in ignem,Ut portata domum nondum satis arida plaustrisGramina constipata flagrant, tectisque minantur.Tu disperge struem, suspende, iterumque reponeIn cumulos, seriemque tui pervade laboris,Dum fervendo animae veniat vis omnis in actum,Siccando & maneat, neque diffundatur in auras.Hic oculis opus, hîc ductu rationis & usu:Nam brevis est nimii, brevis est quoque linea pauci,Et gaudet natura modo; sed si tamen usquamPeccatum, ut possis culpam sarcire, docebo;Non ardente mero, aut muriâ, non melle, minusqueAuxilio matulae, mangonia qualia tentantCaupones, pretii quibus est odor ante salutem;Subsidium ex ipso posces; praelo exprime succumVilibus è foliis, quae dextrae incuria passimPraeteriit, tepidaque sinas spumescere in ollâ,Decrepitum immergas labro, reddesque juventae.Haec sat erunt: jam quaere ratem: merx ampla colonìAugebit census, & vectigalia regum,Mercantum & loculos; naulum fortasse medentiAuferet, autumnos populo factura salubres.Forte etiam è furca donabit prandia corvis,Cessator si pauper emit, meliusque locandasDifflat egestatis vicinae improvidus horas:Sed bona dum modo sit frugalibus atque modestis,Turba perire volens, pereat, quicunque salutemAbnuit, is careat, nec rerum subruat usus.Cui mala lis, ratis in pelago, praepostera conjux,Aut dolor impatiens, nutans aut debitor aerisEripiunt somnos oculis, animoque quietem,Is faciles leni folio debere fateturInducias, meritamque refert pro munere laudem.Quotquot in adversum judex morosior aequoEvomit ampullas, ventis mandamus, & undae;Orco devoveat, mox subventanea furviDaemonis ova vocet, placando & idonea Diti,Persephones mulsum, Furiarum thus & odorem,Et de Cerbereâ germen lethale salivâ;Ridemus titulos, & verba poëtica plenoGutture laudamus, similique reponimus arte.Si quis amans veri nobis dissenserit, authorConsilii alterius, quod pectore claudit, in alboScribat, & hos sensus rectâ ratione refellat.RAPH. THORIUS, M. D.
## Clariss. D. PAULO HERMAN M. D. Prof. Botanices Lugduni Batavorum, Hortique Praefecto; ex India reverso. ODE.
HErmane, plectrum Threïcium TibiMovere tendo; Quod simul impulitOrpheus, ferunter insecutaeHarmoniam, tua cura, Sylvae.Largam canenti materiem admovetHermanus; almis nomen amabilePlantis, & inscribi quod ultroCorticibus petat omnis Arbor.Illius artem Javius, & suoBantamus auro concolor, & SinaInvita commendat; nec unoFacta viri sonat ore Ganges.Multas ab Indâ gente recepimusMerces opimas; Nulla tamen ratisContendat illi, quae reduxitIn patriam Batavumque coelumTe dulce pondus: Te, quia consciumTerrae feraci, Te, quia nobilemDocere Plantas, quot recentiTertia Lux patefecit Orbi.Urbs Leyda centum fertilis artiumMire sagaces percutit Hospites,Quotcunque deducit per HortumElysio minus invidentem.Hâc parte surgunt (heu, celeres mori!)Flores, & omnis copia narium,Felix Odoranti placere,Dum pariter placet Intuenti.Hâc parte, terrâ matre remotiorVertex decentum tollitur Arborum,Quales in Adami beatisOrdinibus potuere nasci:Myrtus polita, & Pierio choroQuaesita merces Laurea, nec minusQuaesita Vitis, & peremptoFida comes Domino Cupressus;Et multa Sylvae filia nobilisPulcrè explicatur; Quae Mihi, quae TibiSubtus recumbenti CoronamExhibeat foliis, & Umbram:Locatus illo sospes in anguloO quale Carmen pollice ducerem,Humi reclinis, inter Undas,Inter Aves, pariter sonoras!Non me Britannum vinceret ItalaPubes canendo: Non ego cederemLibens vel Urbano, ausaeGrandia Sarbivii camenae.Hermane, vives tempus in ultimum:Nec si Tuorum gloria transeatCaduca Florum, Tu peractâLuce brevi morieris aequé.Sed quale fuscâ Marmor in AfricaFossum, decorae materies domûs,Firmatur annis, & benignâAuxilium capit à senectâ:Hâc sorte, curis partus Honor tuisVigebit: Illum cuncta dies alet,In majus, Illi semper aetasAveniens praetium arrogabit.ED. HANNES, A. M. ex Aede Christ. Oxon. & Academ. P. P. Chymiae.FINIS.